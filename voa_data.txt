Owayekhona kutshaywa uNkosazana Thokozani Khuphe emngcwabeni kaMnu. Morgan Tsvangirai, uMnu. Den Moyo, uthi abenza lesi sihluku bakhanya bengabebandla le MDC-T.Ozithi nguye osengumkhokheli webandla leMDC-T, uMnu. Nelson Chamisa usekhuthaze uzulu ukuthi aveze laba bantu abahlasela ukhuphe lenye inkokheli yaze yacela ezithende.UChamisa uthi kumele babotshwe abantu laba bajeziswe ngoba udlakela kayisiyo nsika yebandla le MDC-T.Kodwa bakhona abasolayo besithi uChamisa kukhona akwaziyo ngabantu laba ababehaya igama lakhe lapho behlasela uKhuphe labanye.UMoyo, ohlala ngapha kweleMelika, ubeye ekhaya ukuya ngcwaba uMnu. Morgan Tsvangirai.Kutsho uMoyo: “Kunzima ukuthi uthi abantu laba aso bebandla ngoba babegqoke izikipa zebandla.”No media source currently available  Abafundi beNUST bathi batshengisele bekhonona ngokuthi sebelamaviki edlula amane bengafundi ngoba ababalisi bebekhalala umsebenzi labo bekhala ngokuthi kabafuni ukufundisa izifundo ezedlula ezimbili.Bathe betshengisela amapholisa abahlasela abopha abanye kwathi abanye bathelwa ngamazi ababayo behanqwe ngamapholisa ahlomileyo lezinja zamapholisa. Amapholisa aphinde ahlukuluza intathelizindaba bezicala ngokuthatha iimifanekiso lamavideo.Isikhulumi seNUST, uMnu. Felix Moyo uchaze ukuba sebenze umhlangano lababalisi bavumelana ukuthi babuyele emsebenzini njalo isikhalazo sabo sokungafuni ukufundisa izifundo ezedlula ezimbili sizwakele njalo lesisimemezelo sokufundisa izifundo ezedlula ezimbili sesibekwe eceleni.UMoyo wengeze ethi ukukhalala umsebenzi kwababalisi sekuphelile njalo kusasa izifundo ziyaqala, lokhu kuphume ngemva kwenkulumo labakhokheli babafundi nomanje beyalile ukutsho abakuvumelane lenkokheli zeNUST.Kulabafundi ababotshiweyo, kulokhu kutshengisela kwalamahlanje okugcizelelwe ngamapholisa emmelwe nguInspector Manzini Moyo.Abafundi esenelise ukukhuluma labo baveze ukukhathazeka kwabo ngokuya esikolo kodwa bengafundi.UNqobizitha Tshuma omunye wabafundi laba uchasisa ngokutshengisela kwabo besola isiphatho abasitholileyo sokuthelwa ngamanzi, ukubotshwa lokubizelwa amapholisa lezinja.Omunye osakhulayo uTafadzwa Nyaradzo uthi abafundi bona balanda ukuzofunda hatshi ukuzohlala esikolo kusibalendleko.Omunye uMfundi uMcedisi Sibanda ungezelele inkulumo lezi ethi abantu abaphandle abazi ukuthi kwenzakani eNUST kodwa ababalisi lenkokheli zeNUST ziphoselana inyoka ephilayo.Inkokheli zabafundi asenelisanga ukukhulumisana lazo incingo zabo bezingasaphendulwa muntu. Akukaziwa ukuba bangaki abafundi ababotshiweyo kodwa izifundo ziyaqala ngoLwesibili.No media source currently availableAmalanga alikhulu edlule ngesiqubu esikhulu esembusweni umongameli Emmerson Mnangagwa okwenza angathi ungene embusweni izolo, kodwa sekukhona umehluko lobanje usasebuvilibana.Okumqoka okungconywa ngabantu ngokungena embusweni kwakhe yikuthi uMugabe akasengumongameli njalo sebezihambela bekhululekile, amapholisa akade ehlupha kawasahluphi njalo lamaroadblock asembalwa.Ngaphandle kwalokho asebekukhangelele kakhulu abantu yinguquko kwezomnotho ngoba okunye konke obekusenzakala ngesikhathi sikaMugabe lokhe kusenzakala, ukubotshwa kwabantu mahlayana, ukungaphiwa amathuba alinganayo ekwethulweni kwezindaba kanye lenkulumo ezingaphathi kuhle abantu zikaMnangagwa.UMnunzana Sithole olwela amalungelo oluntu ngomunye ole nsolo ezithile ngoMnangagwa.ISikhulumeli seZAPU, uMnunzna Iphithule Maphosa yena uthi kakaboni lutho oluguqukileyo ngombuso kaMnu Mnangagwa.UMongameli weMRP, uMnunzna Mqondisi Moyo uthi abantu bengathathwa ludumo osolusabalale ikakhulu ngasempumalanga yelizwe lapho amhlabalela lengoma zokumhaya bembiza bethi Garwe.Olwela amalungelo oluntu, uNkosazana Abigale Mupambi yena uthi unikeza uMnangagwa imiklomelo engamatshumi amane ekhulwini-40%, ethi emapholiseni lapha uphose wazama kodwa kwezomnotho wehlulekile. Ethi kwezenkohlakalo hatshi uyazehlulekela ngoba kulenkethabetshabi ekubotshweni kwabantu abacalwa ngokuphatheka emisebenzini emibi.Abanye abaphe imibono yabo bathi yebo kulomehluko kodwa abamthembi uMongameli Mnangagwa ngoba ilizwe lize libenje ubephatheka ekuliwoneni lapha usazama ukuthandwa njalo ezinye zenkulumo zakhe zokuthuka kehlukananga lazo. Abanye njalo bathi ngemva kwamalanga alikhulu ngendlela ilizwe elibhazalele ngakhona akulula ukuqondisa izinto ngoba abanye balabo ababesona lokhe besembusweni laye uMongameli njalo lezimali okwakumele zibiselwe yilabo abantshontshayo ngenkhohlakalo azibiselwanga.No media source currently availableUmgcinisihlalo weZimbabwe Electoral Commission uJustice Priscilla Chigumba uthi ukhetho luzakwenziwa yiloba nini phakathi kukaNtulikazi mhlaka21 kusiya kuNcwabakazi mhlaka 21.Uthi lokhu yikho okutshiwo ngumthetho ngaphandle idale lephalamende lingadilizwa isikhathi lesi singakafiki.Ekhuluma emhlanganweni phakathi kwekomishini yakhe, abamabandla ezombusazwe labenhlanganiso ezizimeleyo, uChigumba uthe njalo iZEC iphakathi kokuhlela uluhlu lwabantu abalelungelo lokuvota ukuze ilwethulele uzulu kusikhatshana esilandelayo.Uthe njalo ikomishini yakhe ayikatholi imali eyaneleyo yokuqhuba ukhetho. Phakathi kwe$148 million efunwa yiZEC, uhulumende useyiphe i$98 million kuphela.UChigumba uveze njalo ukuthi phakathi kwabantu asebebhalisele ukuvota, isilinganiso sokungamatshumi ayisithupha, ngabantu abaleminyaka ephakathi kwelitshumi lasitshiyagalombili lamatshumi amane.Abehlanganiso ezizimeleyo labezombusazwe bona bakhonone kuZEC besithi inkokheli yosiko akumelanga ingenele kwezombusazwe ikakhulu isetshenziswa libandla leZanu PF.Bathi njalo yinto engalunganga ukuthi iZEC ibe lezisebenzi ezingamabutho kumbe ezake zaba ngamabutho.Ingcwethi kwezombusazwe uMnu Effie Dlela Ncube utshele iStudio 7 ukuthi ukuze iZEC iqhube umsebenzi ngokuqotho, kumele uhulumende ayidingele yonke imali eyifunayo.No media source currently availableAsebekhulile abayizakhamizi zemizini yeMabvuku leTafara eHarare batshaya phansi ngenduku besithi bazovotela inkokheli ezinikeleyo ukusebenzela uzulu kukhetho lwalonyaka kungakhathelekile ukuthi ngeyaliphi ibandla njengalokho akade bekwenza eminyakeni edlule.Lokhu kuphume komunye wemihlangano eqhutshwa ngabenhlanganiso ebona ngelungelo lezakhamizi eye Harare Residents Trust – HRT, yokukhulumisana ngokubhalisela ukuvota kukhetho oluzayo lokufundisana ngelungelo labantu lokuyahlola ugwalo lwamagama abale lungelo lokuvota i-voter’s roll.Omunye wabangene eminye yalemihlangano owenzelwe endaweni eyaziwa ngokuthi Area “ D ” Community Centre, ngugogo uGloria Nyathi.UNkosikazi Nyathi oleminyaka engamatshumi ayisithupha lanhlanu yokuzalwa- 65, uthi lonyaka kumele kukhethwe inkokheli kukhangelwa imbali lemisebenzi yayo emizini le hatshi ngoba ngowebandla elithize.Uthi kunje uphila nzima, ngoba usekhulile njalo sekusengezwa yikuba buthakathaka emzimeni ngemva kokulimala kwakhe engozini yokutshaywa yimota ngomnyaka ka 2016.Uthi kalukho losizo alutholayo oluvela kunkokheli endaweni lapho ahlala khona, kungakho esithi kumqoka ukuba kukhethwe inkokheli elozwelo yokusebenzela uzulu lokunakekela asebekhulile njengaye labakhubazekileyo.Kwasekelwa ngugogo Idah Banda ongummfelokazi oleminyaka engamatshumi ayisificaminwe mibili-80 yokuzalwa, eyisakhamuzi semzini we New Mabvuku.Yenake uthi ulethemba lokuba kuzakuba nganeno kuye labanjengaye kungangena inkokheli ekhethwa ngekwenzela uzulu.Eyinye yenkokheli enhlanganisweni ye HRT esebenzisana lozulu we Sunningdale e Harare, uNkosazana Portia Chando ulandisa ngokuba kungani kumqoka ukuba izakhamizi zikhethe inkokheli uqobo ezobasebenzela.Okhokhela uhlangothi olubona ngezokutholisa uzulu imfundiso, uMnu. Solomon Bobosibunu, wenhlanganiso ye Election Resource Centre, ugcizelela lumbono.Asebekhulile laba bathi sebediniwe yinkokheli ebathembisa uzulu lomhlaba kungekho ekwenzayo ukunakekela uzulu lapho isingene esikhundleni.No media source currently available Amalunga ebandla leMthwakazi Republic Party (MRP) avimbe ukuqhutshwa komhlangano obuqoqwe yinhlanganiso kahulumende ebona ngezokukhumisana umlotha eye National Peace and Reconciliation Commission (NPRC) eLupane ngoMvulo, esola ukuthi injongo bekuyikuhlafuna izehlakalo ezisukela kumnyaka ka2000 ezingagoqeli umbhuqazwe weGukurahundi.Omunye wamalunga alelibandla ovimbe lumhlangano, uMnu. Honest Khawulani Ncube, uthi okunye okubadanisileyo yikuthi ikhomishini yeNPRC ilelunga elilodwa zwi elikhuluma ulimi lweSiNdebele, kukanti amanye amalunga afuna ukukhulumisa abantu ngolimi lwesiShona, olungakhulunywa ngabanengi ezigabeni zeMatabeleland.UMnu. Ncube uthi kufanele ikhomishini le ilalele izikhalazo zabo ukwenzela ukuthi abantu abahlukuluzekayo eMatabeleland baxole.Wengezelele wathi inengi labantu liyasekela okwenziwa yinhlanganiso yakhe.“Into esiyenzileyo bayizwisisile njalo bayayithanda…ukuthi sibavimbe labana abantu. Abanye abadala bakade bekhona sihlala sisiba labo…..abaseMlamuli abaze ukuthi bazosekela into le ebesiyikhuluma,” kugcizelela uMnu. Ncube.Inhlanganiso yeMPR yavimba ukuqhutshwa komunye umhlangano ofanayo ngeviki edluleyo edolobheni lakoBulawayo.No media source currently available ********** Kuvalwa ikolitshi lemfundo yaphezulu eye National University of Science and Technology kulandela ukutshengisela kwezifundi ezikhonona ngokungafundi ngemfanelo.**********UMongameli Emmerson Mnangagwa usehlale esikhundleni sikamongameli phose okwamalanga alikhulu. Useyethuleleni abantu beZimbabwe?********** Inhlanganiso yeHarare Residents’ Trust ikhankasela ukuthi abantu babhalisele ukuvota ukuze bavote kukhetho oluzayo.********** Umgcinisihlalo weZimbabwe Electoral Commission uthi abantu ababhalisele ukuvota kukhetho oluzayo abanengi ngabaleminyanga ephakathi kwetshumi lasificaminwe mbili lamatshumi amane – (18-40 years).********** Iqembu leDynamos linqoba eleHighlanders kunkezo yeZimbabwe National Army Charity Sheild.********** KuLiveTalk lamuhla sixoxa ngosokwenziwe nguMongameli Emmerson Mnangagwa selokhe wangena esikhundleni sikamongameli. Thumelani imilayezelo yenu ku WhatsApp kunombolo ezithi 001 202 465 0318 kumbe enkundleni yebulenjini yokuzilibazisa ekhasini lethu ele VOA Ndebele. Lingakhuthwa yilezindaba lezinye kuStudio 7 ngo half past 7 ntambama kumagagasi athi 909 am, 4930, 15580 laku 6080 kilohertz kuShortwave. Lingakhohlwa ukuthi sikuWhatsapp lakuFacebook ku VOA Ndebele.No media source currently available Iqembu le Dynamos yilo eliphakamise inkezo yalonyaka eye ZNA Commander’s Charities Trophy ngemva kokunqoba ele Highlanders nge Sonto esigodlweni iHarare. Ngokwakuqala ukuba iqembu le Dynamos liphakamise inkezo ye ZNA Commander’s Charities Shield selokhu lumncintiswano waqala eminyakeni eyisithupha eyadlulayo njalo lokhu likwenelise ngemva kokunqoba ele Highlanders nge 2 ka 1 emdlalweni oqhutshelwe enkundleni ye National Sports Stadium.Ukaputeni weqembu le Dynamos uMarshal Machazane - odlale indima enkulu ekuhlohleni kweqembu lakhe igoli lakuqala - ubonge uNkulunkulu ngokwenelisa kwabo ukuphakamisa isicoco loba nje bekulokungahlaliseki kuleliqembu ensukwini ezedluleyo.“Hayi asibonge uNkulunkulu mina okwamanje ngijabulile ngokwenelisa ukuphakamisa linkezo. Sisiya phambili lokhu sekwedlule sekumele sisebenze kanzima silungiselela imidlalo yeligi ezaqala mhla zilitshumi kunyanga kaMabasa.”Imvimbi yeqembu le Highlanders uPeter Muduhwa uthi bengabe benqotshiwe liqembu le Dynamos kodwa badlale kuhle kakhulu.“Ukudlala sidlalile sibili kuphela nje asibanga lenhlanhla eyokuthi sisebenzise amathuba esiwatholileyo. Sihlohlwe igoli lesibili ngemva kokuba sisuke sayekethisa kodwa okunye akulanto esingayisola okwenzakeleyo nje yikuba asibanga lenhlanhla.”Unozinti weqembu le Highlanders uAriel Sibanda laye uvumelane lo Muduhwa ukuba ukungasebenzisi amathuba abawatholileyo yikho okudale umehluko phakathi kwamaqembu womabili.Ngibona angani sithe sivela kukhefu sisuke salibala ukuba silandeni enkundleni kodwa sizamile ukuba siphenduke emdlalweni kodwa kuyalile. Siwatholile amathuba kodwa kuyalile njalo yikho vele okutholakalayo emdlalweni wenguqu nxa lingehluleka ukusebenzisa amathuba eliwatholayo.“Lumncintiswano uqale ngomnyaka ka 2013 njalo iqembu le CAPS United yilo eliphakamise isicoco ngalowomnyaka kanye lanyakenye kuthi ele Highlanders liphakamise isicoco ngomnyaka ka 2015 langomnyaka ka 2016 kuthi ele FC Platinum liphakamise isicoco ngomnyaka ka 2014.”Iqembu le Dynamos lithole imendulo lenkulungwane ezilitshumi lanhlanu zamadola kuthi ele Highlanders lona lithole imendulo lenkulungwane ezilitshumi zamadola.  Onozindaba bakoBulawayo bathi babhekana lenhlupho ezinengi nxa bebhala indaba eziphathelane lezempilakahle.Ezinye zalezinhlupho zigoqela ukwehluleka ukuchasisa amabala asetshenziswa ngodokotela kwezemplakahle okucina kusenza ukuthi ingcazelo ilahleke emitshweni. Lokhu kuvele emhlanganweni obuqoqwe yinhlanganiso ye Community Working Group on Health (CWGH) obujonge ukuhlomisa intathelizindaba ukuthi zibhale indaba eziphathelane lezempilakahle ezilohlonzi. Okhangele ukuqhutshwa kwenhlelo eCWGH, uMnu. Mongi Khumalo, uthi njengenhlanganiso balwisa ukuthi indaba eziphathelane lezempilakahle azinanzwa ngendlela.Intathelizindaba esebenza kuphephandaba leChronicle, uNkosikazi Thandeka Moyo, uthi uhlangana lenhlupho ezimbalwa ekubhaleni kwakhe indaba eziphathelane lezempilakahle. Uthi izikhathi ezinengi abahlela amaphepha abakaboni kuqakatheka kwezempikahle nxa kuqathaniswa lezombangazwe lezomnotho.UNkosikazi Moyo ugcizelele wathi kwezinye izikhathi intathelizindaba ziswela ulwazi lokuzwisisa ngezempilakahle ethi ukusilela kwemali kwenza ukuthi kungatholakali intathelizindaba ezibhalangezempilakahle kuphela.UNkosikazi Shelly Nhlazo obephatheke kulomhlangano evela kwezempilakahle uthe intathelizndaba zikhathazwa njalo ludaba lwenkundla zokuzilibazisa ezisebulenjini ezifana lotwitter lofacebook ethi lezi ndawo sezibangele ukuthi uzulu wonke abengunozindaba.Uzulu akala lwazi ngemkhuhlane eminengi lizweni leZimbabwe ngenxa yokuswelakala kwemfundo ngayo ngakho intathelizindaba zilomlandu omkhulu wokuzama ukufundisa uzulu ngayo.Ukudonselana amandla okusebandleni le MDC-T sekutshiye abanye abavela esigabeni seMandebeleni besithi kabasayi kuvotela ibandla leli ngoba litshengise ukungemukeli abohlobo lwesiNdebele.Lokhu kulandela inkulumo yabasekeli balelibandla ababikwa bathi, lapho behlasela umsekeli kamongameli webandla, uNkosazana Thokozani khuphe lenye inkokheli, eBuhera ngeviki edluleyo bazwakala besithi kabafuni muntu odabuka esigabeni seMandebeleini njalo besithi ukhuphe labanye bakhe abadabuka keleso sigaba bangama dissident.Ukuhlaziya loludaba sixoxe loMnu. Moses Mzila Ndlovu ongomuye wabake batshaywa kubandla leMDC-T engakasuki kulo, osekhokhela ibandla elithiwa yi ANSA.“Izinto lezi ezenkala kubandla le MDC-T, mina ngingomunye wabantu owaba lethuba kakhulu ngisasebenza lalaba bantu sibumba linhlanganiso kusukela ngo 1999. Ukuhlukuluzwa kuka Thokozani (Khuphe) kasonto entsha," kutsho uNdlovu.UNdlovu uthi uKhuphe wakhe wahlaselwa njalo ngomnyaka ka 2001 ngabantu abacatshangelwa ukuthi babethunywe nguChamisa.No media source currently available  Unobhala jikelele wenhlanganiso yabalwa impi yenkululeko, eye Zimbabwe National Liberation War Veterans Association, uMnu. Victor Matemadanda uthi umhlaka November 18 kumele ubelikhefu lokuthakazelela ukususwa embusweni kukaMongameli Mugabe.Iphephandaba le Chronicle lithi uMatemadanda wethule lamazwi ngeSonto esigabeni seMandebeleni emhalnganweni wabalwa impi yenkululeko lababaphathisayo, esithi uMnu. Robert Mugabe wayebusa ngocuku.UMatemadanda uthi uMugabe nxa ecabanga ukuthi uzabuyiselwa esihlalweni kazikhohlelwe ngoba akungeke kwenzakala.“UMugabe uzahlala ecabanga ukuthi nguye kuphela ongabusa ilizwe leli abesezikhohliswa ngokuthi engenza wonke umuntu avotele unkosikazi wakhe,” kutsho uMatemadanda.Kunjalo nje, amabandla aphikisayo elokhu emelele uluhlu lwabavoti olubalulekileyo lungabi lamabizo abafayo. EleZimbabwe lukhangelelwe ukusebenzisa uluhlu olutsha kulandela ukusebenzisa imitshina yokubhalisa amagama entsha okuthiwa yi biometric voter’s registration, olusebenzisa impawu zeminwe lenhlamvu zamehlo. Sixoxe lengcwethi ecubungula ezokhetho, uNkosazana Ellen Shiriyedenga, oyisiphathamandla sebandla le MDC ekhokhelwa nguMnu. Welshman Ncube.No media source currently available Ibandla leZapu lenze umhlangano emavinkilini eHomestead, eKezi ngeSonto lakhuthaza abantu abangakabhaliseli ukuvota ukuthi babhalise ukuze benelise ukuvota kukhetho oluzayo.Umgcinisihlalo walelibandla eMatabeleland South, uMnu. Mathew Sibanda, utshele izakhamizi ukuthi zikhuthaze izihlobo, abantwana kanye labangane abakwamanye amazwe ukuthi labo bazebhalisela uhlelo lolu lungakavalwa.“Nxa ungayanga vota uyabe ungatshengisanga amalungelo akho ngento oyisolayo ongayithandiyo ngezinto ezenziwa nguhulumende obusayo,” kuchasise uMnu Sibanda.Esinye isakhamuzi esingene lumhlangano, uMnu Similo Nyathi uthe njengesigaba esahlaselwa ngumbhuqazwe weGukurahundi, abanye kabasoze benelise ukubhalisa ngoba bengela zithupha kathi njalo inengi liphandle kwelizwe.Umhlangano weZapu lo ungenwe ngabantu abambalwa njalo uyingxenye yemihlangano yalelibandla eyokukhankasela ukhetho oluzakwenziwa maduze nje.Uhlelo lokubhalisa abantu abazavota obeluqhutshwa yikomishini yokhetho, iZimbabwe Electoral Commission lapho ebijonga khona uzulu ezigabeni zonke zelizwe lufike emaphathelweni kumaviki amabili edluleyo.Kodwa abangakabhalisi bayenelisa ukuyabhalisa emawofisini alikomishini atholakala kuzo zonke izabelo zelizwe lanxa nje abanengi bekhala ngomango.No media source currently availableLanxa kulokuxokozela kumabandla ezombusazwe osekubangele ukuthi inkokheli icithe isikhathi idonselana amandla kulokukhankasa abanye asebecabange ukuncintisa kukhetho bezimele sebeqalisile ukukhankasa.NgoMgqibelo esigabeni seBulawayo South, eSizinda, uMnunzna Josphat Mzaca Ngulube okhankasela ukuba lilunga ledale lephalamende elizimeleyo ubelomkhosi wokusungula umkhankaso wakhe exhaswe ngomunye njalo ozancintisa ezimele, uMnu. Nhlanhla Moyo.Bekungabizwa ozwayo lanhlanje egcekeni lenkundla yezemidlalo elokitshini leSizinda lapho uMnunzana Ngulube ajabulise abantu ngendlela ezehlukeneyo kwabasakhulayo labadala.UMnu. Ngulube uthi ufuna ukuba kubelokhetho olungelabudlwangudlwangu njalo lube msulwa. Wakhuthaza njalo ukuba abantu baqhubekele phambili besiyabhalisela ukuvota lokuba bazi abantu bokuvotela kukhetho oluzayo hatshi ukuthukwa ababhekane lakho njengesigaba.Omunye okhankasela ukuba lilunga ledale leBulawayo Central osakhulayo uMnu. Nhlanhla Moyo laye uphe usekelo lwakhe kulo umhlangano ethi njengabasakhulayo bakoBulawayo bakubone kufanele ukuba basukume bathuthukise uBulawayo.Ezosekela uMnu Ngulube koBulawayo, uMnunzana Maduma Fuzwayo weGwanda uchaze ukuba uzoxhasa osakhulayo ozimeleyo ngoba emabandleni akhona kukhona asebekwenza okungahambisani lozulu.Omunye wabasakhulayo ongene lumhlangano, uLorraine Nyastanga uthe bayamsekela uMzaca njalo njengosakhulayo wasigaba ukubone kufanele ukuthi ebakhuphe ebuyangeni ngoba uhulumende okhona kabanaki kuthi lelunga labo ledale lephalamende elikwaziyo yikuhamba lithethisa abantu.Evumelana loNyastanga, uNkosikazi Lungisani Ncube uchaze ukuba uNgulube bayamsekela ngoba imisebenzi yakhe yokulwela amalungelo abantu sebeyibonile .UMnu. Ngulube ukhangelele ukuqhubekela phambili ekhankasa kuze kuyefika ekhethweni ethi uyajabula ngoba inkampani kaLoliwe leNASSA sebethembisile ukunikeza abadala imali zabo ngemva kokuba esole lezinkampani wayatshengisela.IZimbabwe iphakathi kokulungiselela ukhetho lonyaka sebelinde ukuba uMongameli Emmerson Mnangagwa atsho ukuthi luyabe lunini.No media source currently available  Ibandla leMDC-T lithi likhulumisana loNkosazana Thokozani Khuphe, omunye wabasekeli bakamongameli odonselana isikhundla loMnu. Nelson Chamisa, ukuze kubanjiswane ndimanye kukhetho oluzayo.Lokhu kwenzakala sekuphume imbiko ephikisa okwethulwe ngumnu. Nelson Chamisa othe lumhlangano ubungowokugcizelela ukuthi nguye mpela osephethe isikhundla sikamongameli.Lumhlangano wenzelwe kwenye isonto eHarare ngoba kusesatshelwa ukuthi ungenzelwa esigodlweni sebandla iHarvest House kungaqhamuka udlakela.Lumhlangano, owenzwe okwamahola ayisithupha ubikwa ubungowenkokheli emqoka, owe National Executive, abagcinisihlalo bezigaba ezilitshumi labama district wonke angamakhulu amabili latshumi, 210.Abanye abazi ngokwenzakala ebandleni leli bathi lumhlangano ubungayisiwo wokuxazulula udaba lobukhokheli.Kodwa uKhupe lenye inkokheli ebalisa umqoqi wenhlelo, uMnu. Abednico Bhebhe umgcinisihlalo, uMnu. Lovemore Moyo kunye losomlomo webandala obesethiwa wasuka ebandleni, uMnu. Obert Gutu bebengekho.UGutu utshele iStudio Seven ukuthi kasukanga ebandleni. Ngemva kwalumhlangano, uChamisa utshele onozindaba ukuthi sebevumelenei ukuthi nguye ozakhokhela lelibandla. Kodwa abazi okwenzakala ebandleni leli bathi udaba lokukhethwa kukamnu.Chamisa ukuthi abengosaphethe isikhundla sikamkhokheli khona luzahluzwa ngoba engakhethwanga okusemthethweni. Sixoxe lomsekeli wesikhulumeli seMDC-T, uNkosazana Thabitha khumalo othi bafuna kuvunyelwane lo Makhuphe kubhekwane lokukhankasela ukhetho.No media source currently available    Abazi ngokwenzakala ebandleni le MDC-T bathi omunye wabasekeli bakamongameli bebandla leli, uNkosazana Thokozani Khuphe wehluleke ukuya emhlangwaneni lo ngoba encwetshwe indlebe yinzwabethi ezimcebise ukuthi engayi ngoba engatshaywa.Abantu laba babikwa babemncwebe indlebe njalo ukuthi engayi emngcwabeni kaMnu. Morgan Morgan Tsvangirai ngoLwesibili kodwa yena kabakholwanga wafika waphosa waboniswa okwabonwa yingidi elezinye iziphathamandla zebandla.Enye inkokheli engayanga emhlanweni lo ibalisa uMnu. Lovemore Moyo, umgcinisihlalo webandla, uMnu. Obert Gutu owayeyisikhulumi sebandla kodwa othi kasafuni ukuba kulelibandla lonobhala obona ngokuqoqwa kwenhlelo zebandla, uMnu. Abednico Bhebhe.UChris Gande weStudio Seven uxoxe lo Bhebhe ukuze sizwe okunengi ngaloludaba.“Angila bufakazi bokuthi kwenzakaleni ngoba bengingekho bengilomhlangano eNkayi izolo,” kutsho uBhebhe.No media source currently available  Kuhlelo lweWoza Friday kuliviki siphethe umculi osedume kakhulu kweleBhilithane ngengoma zakhe zeHouse Music uSukoluhle Ncube owazakala ngegama lokuthi nguOluhle.Banengi abantwana beZimbabwe abalesiphiwo sokuhlabela kodwa bengakwazi. Untombazana lo wetheleka eBhilithane elande ukuyafunda kodwa wasethola ukuthi isiphiwo sakhe sisekuculeni.Akaqedanga isikhathi, wahle wangena estudio wacindezela imculo yakhe wahle wabalodumo olukhulu.“Ngiqale ukucula ngo2006 kuze kube khathesi ngo2018. Ngicule izingoma ezinengi ngirecorda emastudio atshiyeneyo, kusukela eLondon, South Africa, kusiya eGermany, kuze kube lakhathesi,” kutsho uOluhle.UOluhle, yena othandwa okwamagama emazweni atshiyeneyo agoqela eSouth Africa leZimbabwe uthi ukhangelele ukusebenza labaculi abadumileyo emhlabeni jikelele.No media source currently availableInkokheli yebandla le MDC – T ihlangene eHarare ngoLwesihlanu yavumelana ukuthi uMnu. Nelson Chamisa nguye osaphethe isikhundla sikamongameli ngoba ukukhethwa kwakhe kwenziwa kulandelwa isisekelo sombuso lanxa bekhona abangavumelani lakho abagoqela uNkosazana Thokozani Khuphe.Okumangalise intathelizindaba yikuba lumhlangano wenzelwe e Anglican Cathedral Hall hatshi esigodlweni salelibandla ese Harvest House.Embikweni wakhe kokwenzakala emngcwabeni kobengumkhokheli waleli bandla umnumzana Morgan Tsvangirai, okhokhela uhlangothi lwezomvikela wenkokheli yebandla, umnumzana Giles Mutseyekwa, wethule ngasekutholile kudaba lokutshaywa kuka Nkosazana Khuphe labanye bakhe.Abebandla leli bathethe lelithuba ukuxolisa kuMaKhuphe labanye bakhe ngokwenzakale eBuhera lapho abahlukunyezwe khona beze emngcwabeni kaTsvangirai eHumanikwa Village.Osaphethe isikhundla sokuba ngumkhokheli walelibandla, uChamisa utshele umhlangano lentathelizindaba, e Anglican Cathedral Church, ukuba abazatholakala belomlandu wokukwenze lokho, bazojeziswa kabuhlungu.Okusekelwe ngumsekeli wesikhulumeli seMDC-T unkosazana Thabitha Khumalo. UMaKhumalo utshele iStudio 7, ukuba kuzomele kucwayisiswe ngokugcweleyo okwenzakale eBuhera, zazakale izigangi ezatshaya uMaKhuphe.Inkokheli eyatshaywa kabuhlungu emngcwabeni kaTsvangirai babalisa umsekeli webandla unkosazana Khuphe, obona ngezokuhlelwa kwenhlelo ebandleni leli, umnumzana Abednego Bhebhe, ummeli weTsholotsho, eMatebeleland North, unkosikazi Lwazi Sibanda, obeyisikhulumeli sebandla umnumzana Obert Gutu lonobhala jikelele umnumzana Douglass Mwonzora.Lanxa inengi lenkokheli yalelibandla ingene lumhlangano, ubengekho uMaKhuphe, uBhebhe kanye lonkosikazi Sibanda lanxa omunye wabamunyu ngodaba lokukhethwa kuka Chamisa ukuba ngosaphethe isikhundla sika mongameli, umnumzana Douglass Mwonzora, uEngineer Elias Mudzuri, bebekhona. UGutu, uhle waphuma kulelibandla, ngemva kwalesi sihlekalo sokutshaywa kwabo, eBuhera.No media source currently availableISouth Africa ibika ukuthi ikhangelele ukuqelisa uhambo lwalesi sithimela ukuze sibe ngesifika lakoBulawayo leHarare emavikini ambalwa alandelayo. Lokhu sekwemukelwe kakhulu yizizalwane zeZimbabwe.
Kusukela ngenyanga ezayo ekaMbimbitho izizalwane zeZimbabwe ezithwele imikhungulu ezifuna ukuya ekhaya sezizakwenelisa ukugada loba ukufaka imithwalo yazo esitimeleni esiya eMusina, bese zidinga ezinye indlela zokuchapha umngcele sezilubhekise ekhaya.
Uhlelo lwalesi sitimela lusungulwe lamhlanje ngumphathintambo wogatsha lwezokuthutha kweleSouth Africa umnumnzana Joe Maswanganyi. UMaswanganyi uthe ngemva kwamaviki ambalwa lesi sitimela kukhangelelwe ukuthi siqhubekele phambili siyefika eHarare lakoBulawayo.
Kantike uthi sizabe silobutofotofo obumangalisayo.
Kunendawo yokuqhubela imihlangano kulesi sitimela. Kuletolokisi njalo elokuzithokozisa abantu bezigidela. Sizafaka njalo i Wifi ukuze abantu benelisi ukungena ebulenjini be internet, bezisebenzisele amacomputer abo labomakhalekhukhwini indlela yonke.
Isiphathamandla senkampani yezitimela kweleSouth Africa umnumnzana Mthuthuzeli Swartz, utshele iStudio 7 ukuthi lesi sitimela sizanceda kakhulu izizalwane zeZimbabwe.
Siyazi ukuthi abantu abaninzi abaseZimbabwe kukho izinto abazithenga eSouth Africa, ababuya beyozithengisa eZimbabwe. Kanti ngoku because bezosebenzisa itrain ezabe ikhona, kutsho ukuthi iprice ezizobhadalwa ngabantu baseZimbabwe ngezinto ezithengwe eSouth Africa azizophakama, zizoba phansi kakhulu. So lento izokwenza ukuthi abantu bakhone uku saver imali yabo.
Leli linyathelo eselemukelewe ngezandla zombili yizizalwane zeZimbabwe. Inengi lithi lobanje lesi sitimela sizaqala siphelela eMusina, kuzabiza imali ephansi ukuthi bafake impahla zabo esitimeleni beyekwehla eMusina besebedinga ezinye indlela zokuthutha phambili.
Isizalwane seZimbabwe umnumnzana Khulekani Dube uthi sebebheke ngamehlo abombu ilanga lapho esizaqala ukufika khona koNtuthuziyathunqa.
Siyajabula kulo kho ngoba kuyosizakala thina ngoba yithi esisindwa yimithwalo. Ukuphathisa ezimoteni kuba nzima kakhulu ngoba ama price amaphezulu kakhulu. Kodwa esitimeleni sibhekelele ukuthola ukuthwalelwa ngeprice engcono kakhulu lathi noma sizihambela sihambe ngemali ereasonable.
Luloliwe uzabe esuka eJohannesburg ngoLweSihlanu ngo 17.15 ayefika eMusina ngeSabatha ekuseni ngo 08.45. EMusina usuka ngeNsonto ntambama ngo 15.25 esiyafika eJohannesburg ngo 05.44. Abafuna ukugada amatolokisi kawonke wonke bazahlawula i R100 bese kusithi abafunala alembeda babhadale i R160.No media source currently availableAbemitshova ethwalela eGodini kanye labaphila ngokuthengisela kulindawo batshelwe ukuba kumele basuke ukuze abakhayo baqale umsebenzi mhlaka 1 Mbimbitho.Ukhansili wako Bulawayo wanikeza inkampani yeTerracota umsebenzi wokwakha indawo yamavinkili eye eGodini Mall lapho okuzabe kugadelwa amabhasi lemitshova. Umsebenzi wokwakhiwa lapha kumele uqala mhlaka 1 Mbimbitho njalo bazisa abathengisayo kanye labemitshova ukuthi basuke endaweni le ukuze umsebenzi wokwakha usungule.Laloba kunjalo abaphila ngokuthengisa bemelwe yinhlanganiso yabo eye Bulawayo Upcoming Traders Association (BUTA) bathi bafuna ukunikezwa inyanga ezithathu ukuthi basuke eGodini.Umeli wenhlanganiso le Umnumzana Dumisani Ncube uthi indawo okumele bayekuzo azikalungiswa njalo kumele banikwezwe inyanga ezintathu, ethi bavela khulumisana labaphathi bekhansili becela ukuthi banikezwe isikhathi.Unkosikazi Sekai Ndlovu othengisela eGodini uthi bezwa ubuhlungu behanjiswa kwenye indawo abesabela ukunikezwa indawo engelabantu njengeGodini. Uthe eGodini kufana lefekithali lapho abasebenza khona beziphilisa kunye lemuli zabo. Osakhulayo umnumzana Ndodana Sibanda uthi eGodini kubasiza ukuthi bathole ingcosana abaziphilisa ngayo ethi ukususwa lapha uzakwenza bahlale kuphela baswele ukusebenza. Obona ngokuqoqwa kwenhlelo zeBUTA unkosikazi Nonhlanhla Hlabangana osebenzela egodini uthi ukuthuthukiswa kweGodini uyakwamukela kodwa ukhathazwa yikungahleleki kwendlela eqhutshwa ngayo. Ethi bayala ukuvuka bengekho mhlaka 1 Mbimbitho ngakho bafuna isikhathi esaneleyo esokuthi baziqooqe.Umnumzana Vincent Donga omunye walabo abamela abathengisayo uthi bavumelane lekhansili ukuthi abangeke basuke bengaphiwanga inyanga zintathu. Uthe njalo bazaqhubekela phambili behlangana lekhansili ngoMvulo ukuze kuqediswe isivumelwano lesi.Abantu abathengisa eGodini bangaphezu kwenkulungwane ezintathu. Isikhulumi sekhansili yako Bulawayo sethula umbiko welanga eliqondileyo lokuthi basuke eGodini ekuqaleni kwenyanga kaNhlolanja. IStudio 7 yehlulekile ukuxoxisana lekhansili ukuthi iphe imbono yayo ngalolu daba.Ukwakhiwa kweGodini mall kuzabiza izigidi ezingamatshumi ayisithupha zamadola njalo ihlandla lakuqala lalumsebenzi likhangelelwe ukuthatha inyanga ezilitshumi lanhlanu.No media source currently availableUNdlovu utshele intathelizindaba zemidlalo ngoLwesine emini ukuba umdlalo ababhekane lawo awusoze ubelula ngoba iqembu lakhe leBosso ligcwele abadlali abatsha.
'Besingazimiselanga kangako ukuthi khona singangena ku final kodwa sokwenzakele sokumele ukuthi khona silungiselele ngemfanelo ukuthi sihambe siyedlala leqembu le Dynamos. Abafana bethu basasebatsha kodwa senza konke okusemandleni ethu ukuba silungiselele ukuthi singathola isicoco sethu sakuqala kodwa ngiyazi kuzakuba nzima loba nje abafana bezimisele ukuyagijima'.
Iqembu le Highlanders lifinyelele ukuyadlala ku final yalonyaka eyomncintiswano we ZNA Commander’s Charities ngemva kokunqoba ele Chicken Inn nge 2 ka 1 ikanti ele Dynamos lona linqobe ele CAPS United nge 1 ka nya.
Umdlali weqembu le Dynamos okhuliswe liqembu le Highlanders uMarshal Machazane uthi bona bazalandela imfundiso abazayiphiwa ngumqeqetshi weqembu lelo uLloyd Mutasa mhla bedibana lele Highlanders ku final.
'Kumdlalo we final sizasebenza silandela ukuba umqeqetshi uthini yikho ke sizangena ku final silandela lokho ayabe esitshele khona ukuba sidlale njani. Yikho lokho engingakutsho kuphela'.
Iqembu elizanqoba ngeSonto lizathola inkulungwane ezilitshumi lanhlanu kuthi elizanqotshwa lizathola inkulungwane ezilitshumi.
Umncintiswano we ZNA Commander’s Charity Shield uyingxenye yenhlelo zebutho leZimbabwe ezokudingela usekelo lwemali izigoga labafelokazi njalo upha ithuba abaqeqetshi bamaqembu aphatheka kuwo elokucolisisa amaqembu abo phambilini kokuqala kwemidlalo yeligi.
Nyakenye iqembu le CAPS United yilo eliphakamise inkezo ngemva kokunqoba ele Highlanders nge 3 ka 2 ngemva kokutshaywa kwembekwa kufinal.No media source currently available Abebandla leMDC-T babe lomhlangano lentathelizindaba bechasisa udlakela olusebandleni lelo oluqondiswe kweinye inkokheli yayo. Uhulumende wele South Africa namhlanje usungule uhambo lwesithimela phakathi kweJohannesburg leMusina, njalo lolu hambo luzaqeliswa isithimela lesi sifike koBulawayo laseHarare kumaviki alandelayo. Abaphila ngokuthengisa koBulawayo ikakhulu abasebenzela endaweni esizakwakhelwa indawo yamavinkili amanengi, eye Godini Mall babe lomhlangano wokuhlaziya elakusasa labo. Kwezemidlalo zindala zombili emdlalweni wenkezo ye ZNA Charities ngeSonto lapho okudibana iqembu leHighlanders lele Dynamos iBosso isithi izimisele ukuphakamisa inkezo le. KuLiveTalk lamuhla sixoxa ngodlakela oluqhamuke abantu bechasulwe yikuhamba ngenyawo enzikini yedolobho leHarare ngemva kokwehliselwa khatshana ngamakombi kwafa abantu abathathu. Thumelani imilayezelo yenu ku WhatsApp kunombolo ezithi 001 202 465 0318 kumbe enkundleni yebulenjini yokuzilibazisa ekhasini lethu ele VOA Ndebele. Lingakhuthwa yilezindaba lezinye kuStudio 7 ngo half past 7 ntambama kumagagasi athi 909 am, 4930, 15580 laku 6080 kilohertz kuShortwave. Lingakhohlwa ukuthi sikuWhatsapp lakuFacebook ku VOA Ndebele.No media source currently available Amapholisa adubule abantu eHarare ngoLwesine ntambama kwafa oyedwa kwathi abanye balimala olumangalisayo.Abazi ngokwenzakalayo bathi abantu laba badutshulwe ngesikhathi abatshayeli bemitshova besala ukusuka endaweni lapho abehlisela khona abantu kulandela isinqumo esethulwe yikhansili yedolobho leHarare esokuthi kumele bengasafiki enzikini yeHarare Central Business District.Bathi amapholisa abebambisane lebutho leZimbabwe National Army ngesikhathi kususwa imitshova labantu abathengisa impahla phakathi kwedolobho leli.Kulabantu ababikwa ukuthi bagongode amapholisa lamasotsha ngamatshe bezama ukuvimba ukuthi bengasuswa endaweni ezitshiyeneyo. Amapholisa acine edubula abantu abambalwa kwabhubha oyedwa abanye balimala.Lokhu kwenze kwabalomsindo omangalisayo kulabantu abazame ukutshisa inkamba yamapholisa lezimota zamapholisa. Kasenelisanga ukukhuluma lesikhulumeli samapholisa uSenior Assistant Commissioner Charity Charamba.UNkosazana Sithokozile Mhlophe utshele iStudio 7 ukuthi bekuthunqa intuthu eyesabekayo eHarare izolo ntambama amapholisa esilwa labantu makhaza.No media source currently availableUMnu. Thabang Nare, ingcwethi yezombusazwe ezimele yodwa, uthi akumelanga kukhahlanyezwa abatshayeli bemitshova labantu abathenga bethengisa impahla emigwaqweni. No media source currently available
 Umphathintambo obona ngendaba ezenzakala phakathi kweZimbabwe, uMnu. Obert Mpofu, uthi uzabe ekwele Botswana ngenyanga ezayo ukuzokhulumisana leziphepheli zeZimbabwe ezihlala eDukwi Refugee Camp, ukuzezikhanga ukuthi ziphindele ekhaya.Kodwa iziphepheli, inengi ezabalekela udlakela lokhetho luka 2008, zithi zifuna uhulumende athembise ukuthi kabasoke behlukuluzwe bengaphindela.UMpofu uthi unxuswe ngumphathintambo wezomvikela kweleBotswana, uMnu. Shaw Kgathi, ukuthi azokhulumisana leziphepheli ezisenkambeni yeDukwi ngaphandle kweFrancistown, mhla zilitshumi lantathu kuMbimbitho.UMpofu uthi isikhathi sokuthi iziphepheli zibuyele ekhaya sesitshayile. Uthi akulasizatho sokuthi zihlale kwele Botswana.Inengi labalekela ukhetho lokudinga umongameli ngomnyaka ka 2008, olwalulodlakela olukhulu lwabulalisa abantu abanengi ikakhulu abasekeli bebandla eliphikisayo le MDC ngesikhathi sowayengumongameli uMnu. Robert Mugabe encintisana lomuyi, uMorgan Tsvangirai.IBotswana kanye lohlangothi olubona ngeziphepheli enhlanganisweni yomanyano wamazwe womhlaba olwe United Nations High Commission on Refugees zithi akusela sizatho sokuthi iziphepheli zeZimbabwe zibe zilokhe ziseDukwi, ngoba ekhaya sokulokuthula.Esinye isiphepheli, uMnu. Wasu Chibi, utshele iStudio 7 uthi iBotswana kanye le UNHRC sebefuna bebuyele ekhaya, iziphepheli seziphiwe amafomu ukuthi bagcwalise besitsho ukuthi sebefuna ukubuyela ekhaya."I-UN isinike abantu amafomu okuthi sibuyele ekhaya, besilomhlangano lohulumende weBotswana esithi sigcwalise amafomu sibuyele ekhaya."Inhlanganiso yeUNHCR isehlisa uncedo lwemali elunika amazwe agcina iziphepheli yikho eleBotswana lihlaba umkhosi ukuthi alisoke liqhubeke ligcine abeZimbabwe ngemali ephuma esikhwameni sayo.
UWasu uthi kodwa inkinga yikuthi abangeke babuyele nje ekhaya bengazange bekhulumisane lohulumende weZimbabwe, ngoba basuka ekhaya kungakuhle."Thina sithi uhulumende osifunayo kathumele umuntu ngapha ukuze simbuze imibuzo. Sifuna asitshele ukuthi sekuntshintsheni, njalo asithembise ukuthi asisoke sihlukuluzwe. Sihlala sisevalweni ukuthi singabuyiselwa ngenkani."Esinye isiphepheli esingafisa ukuqanjwa ngegama sithi bazabuyela kanjani ekhaya ngoba nanko abanye batshiselwa imizi ngo 2008.“Okwamanje siphakathi kwempondo zenyathi, bathi sibuyele ekhaya kodwa imizi seyadilika. Usethembisani uhulumende athi uzasenzela khona. Sicela asiphendule ngoba asikwazi ukuthi sibuyela siqonda ngaphi." Omunye laye uthi abantu ababebahlukuluza lokhe bekhona ekhaya njalo iZimbabwe ikhangelane lolunye ukhetho olungaziwayo kumbe luzaba lodlakela kumbe hatshi."Sasuka singabantu ababalekayo, sesikhangelane lolunye ukhetho, abantu ababelokhe besihlupha lokhe bekhona. Umongameli angaze azame ukusipha ithemba, siyesaba ngoba sikhangelane lokhetho." UMpofu ukhangelelwe ukuthi akhulumisane lazo iziphepheli phezu kwendaba zonke lezi, njalo yena uqinisa elokuthi sokuyiZimbabwe entsha, abantu kumele bephenduke bezoncedisa ukwakha ilizwe. Iziphepheli zeZimbabwe zibikwa zimele zibe seziphindele ekhaya ekupheleni kukaMpalakazi lonyaka.No media source currently available  Ukwaliswa kwamaKombi ukungena enzikini yeHarare ethwala abantu ngoLwesine kubangele ukukhonona okukhulu kuzulu uhulumende wacina ewavumela.Kuqhamuke njalo ukufuthelana lokukhulumisana kubi phakathi kukamanisipala walelidolobho lomphathintambo wezabelo uMnu July Moyo phezu kwaloludaba.Ikhansili yeHarare ibisithi uhulumende nguye ophume lesinqumo sokuvimba amaKombi la ngoba esithi abangela ukuminyezelana okukhulu edolobheni.Kodwa uMoyo ukulandule lokhu esithi isinqumo lesi sithethwe yikhansili.“Njengomphathintambo, sengisesulile isinqumo sikamanisipala esokwalela amaKombi ukungena edolobheni. Lokhu sokubangele udubo olukhulu ebantwini,” kutsho uMnu Moyo.Wengeze wathi ukuvimba maKombi lokhu kuphazamisa ngitsho lezethekeli ezingaba zifuna ukungena edolobheni zibuka indawo ezitshiyeneyo.Kodwa ngakolunye uhlangothi, umanisipala weHarare yena ubesithi akalani lokwenza lesinqumo lesi. Uthe le yimisebenzi kahulumende.Ezinye izakhamizi zicine zingena edolobheni ngenyawo ngemva kokwehliswa ngamaKombi lapho obekuthiwa amabhasi eZupco yiwo abezathwala abantu esengena lawo eHarare.Isakhamuzi seChitungwiza uMnu Mduduzi Masuku uthe lanxa efuna ukuthi ukuminyana okubangelwa ngamakombi edolobheni kuqedwe, ukuvinjwa kwawo kube yikuphambanisa okukhulu.No media source currently availableLanxa ukwephulwa kwamalungelo oluntu kuqhubeke kubhahile eZimbabwe nyakenye, elakusasa likhanya lithembisa kulandela ukugenqulwa kombuso kaMnu Robert Mugabe.Lawa ngamazwi enhlanganiso ekhankasela amalungelo oluntu, iAmnesty International, ewethule eHarare ngoLwesine ngemva kwenholisiso yayo ebiqondane lokulondolozwa kwamalungelo kazulu.Inhlolisiso le ikhangele njalo isimo samalungelo oluntu emhlabeni jikelele. Emhlubulweni wezansi yezwekazi leAfrica, linhlanganiso ithe abalwela amalungelo bahlukuluzwe kakhulu ngohulumende babo ngo2017.Umqondisi weAmnesty International eZimbabwe, uMnu Cousin Zilala usole uhulumende weZimbabwe esithi wephula ilungelo loluntu mihla lamalanga lanxa nje ekulandula lokhu.Kodwa uZilala uthe ukugenqulwa kukaMugabe embusweni libutho nyakenye kulethe ithemba lokuthi ukuhlukuluzwa okugoqela ukubotshwa lokutshaywa kwabantu abaphikisana lohulumende kuzahlehla.No media source currently availableOwake waba ngumphathintambo obona ngezemigodi, uMnu Obert Mpofu walile ukuphendula imibuzo edale lephalamende ngoLwesine phezu kodaba lokunyamalala kwamadayimana eMarange.UMpofu, yena osengumphathintambo wendaba zasekhaya uthe ubengasoze ekhulume mxa umgcinisihlalo wekomidi embizileyo uMnu Temba Mliswa ekhona.Uthe ulemfihlo afuna ukuyiveza ngoMliswa, yena athe wamlanda endlini yakhe efuna bakhulume ngudlu ngodaba lwamadayimana lolu.UMnu Mpofu ubeqale wathi kasose ekhulume ngamadayimana eMarange ngoba engasenguye umphathintambo wezenjiwayo.Amadayimana la abikwa ahuquluzwa ngezinye izicukuthwane zeZanu PF kwanyamalala imali engamabhiliyoni alitshumi lanhlanu, i$15 billion.Ukwala kukaMpofu ukukhuluma kubangele ukufuthelana okukhulu phakathi kwakhe loMliswa.Kwehlukanise njalo amalunga ekomidi yezenjiwayo le akuZanu PF ama loMpofu kwathi abamabandla aphikisayo baba kolunye uhlangothi.Usomabhizimusi uMnu Lovemore Kurotwi laye umiswe phambi kwalikomidi waveza ukuthi esangumphathintambo uMnu Mpofu wayala ukupha inkampani yakhe ilayisensi yokugebha idayimana eMarange esithi kwakumele beqale bemfumbathise imali eyizigidi ezilitshumi, i$10 million.UKurotwi utshele ikomidi le njalo ukuthi wacebela uMpofu kuMugabe emhlanganweni ababa lawo bebathathu, kodwa uthi okwamangalisayo yikuthi uMugabe wathatha uhlangothi lukaMpofu.Ngokunjalo, uMnu Kurotwi uthi uMugabe laye ngumuntu ongethembekanga.Ilunga lekomidi ebize uMpofu uMnu Anele Ndebele utshele iStudio 7 ukuthi uMpofu basazombiza njalo kakutsha edale. Wengeze wathi uMugabe laye ulakho ukubizwa.No media source currently availableEndabeni zethu lamhlanje ……………..********** Inhlanganiso yeMedia Council of Zimbabwe isisungule isikhwama sokufundisa intathelizindaba ukuthi zilobe njalo zisakaze indaba ezingathathi uhlangothi kwezombusazwe.********** Inhlanganiso yeAmnesty International yethule umbiko oveza ukuthi eleZimbabwe lingelinye lamazwe ephula amalungelo oluntu.********** Isiphathamandla sikahulumende uMnu. Obert Mpofu uthi uzakhuluma lezizalwane zeZimbabwe ezihlala kwele Botswana ezikhangelelwe ukubuyiselwa emuva ezazisa ukuthi umanyano wamazwe omhlaba oweUnited Nations uthi awusoze wenelise ukuhlawula imbadalo zokulondoloza iziphepheli lezi, ikakhulu njengoba eleZimbabwe lingekho empini.********** Izakhamizi zeHarare zithi azamukeli ukususwa kwemota zemitshova phakathi kwedolobho leHarare yikhansili incedisana lohulumende bengakhulumisananga lazo.********** KuLiveTalk lamuhla sixoxa ngokuhlukuluzwa kwabesifazana kwezombusazwe, kulandela okwenzakale kungcwatshwa owayengumkhokheli webandla leMDC-T uMnu. Morgan Tsvangirai. Thumelani imilayezelo yenu ku WhatsApp kunombolo ezithi 001 202 465 0318 kumbe enkundleni yebulenjini yokuzilibazisa ekhasini lethu ele VOA Ndebele.Lingakhuthwa yilezindaba lezinye kuStudio 7 ngo half past 7 ntambama kumagagasi athi 909 am, 4930, 15580 laku 6080 kilohertz kuShortwave. Lingakhohlwa ukuthi sikuWhatsapp lakuFacebook ku VOA Ndebele.No media source currently available Abalandeli bebandla leMDC-T bathi inkokheli yabo elwela isikhundla sika muyi uMorgan Tsvangirai kumele bakhumisane umlotha ukwenzela ukuthi ibandla leli linqobe ele Zanu PF kukhetho oluzayo.Abalandeli abanengi bathi kabasakwazi ukuthi benzenjani ngenxa yokulwisana kwabasekeli baka mongameli abagoqela uNkosazana Thokozani Khupe, uMnu. Nelson Chamisa loMnu. Elias Mudzuri.UMaKhuphe uphose wasuselwa amanqe ngabanye abalandeli bebandla leli ngelanga kungcwatshwa uTsvangirai eBuhera. Lokhe etshaya phansi ngenduku esithi uChamisa wesaba ukukhetho emhlanganweni weExtra Ordinary Congress.Ukuze sizwe okunengi ngodaba lolu, sixoxe loMnu. Muzi Ncube, unobhlala jikelele webandla leli kwele Melika, othi sokuzalele ingwe kubandla leMDC-T.No media source currently availableOmunye njalo umlandeli webandla leli, uMnu. Ian Sibanda, uthi uMaKhupe kabambane loChamisa ukwenzele ukuthi banqobe ibandla leZanu PF kukhetho oluzayo.USibanda uthi ibandla leMDC-T lizaqina kakhulu nxa uMaKhupe, uChamisa loMudzuri bengaqakathekisa ilizwe hatshi isikhundla sikamongameli webandla leli.No media source currently available Inhlanganiso elwela amalungelo oluntu ebizwa kuthiwa yi-1893 Mthwakazi Human Rights Restoration Movement ithi isiqale ngesiqubu esikhulu inhlelo zayo zokulwela amalungelo oluntu kwele Zimbabwe .Ithi izakhulimisana lohulumende kaMongameli Emmerson Mnangagwa ukuthi ahloniphe amalungelo abantu. Abenhlanganiso le bahlezi betshengisela esigodlweni sommeli weZimbabwe eBhilithani besola umbuso webandla leZanu PF abathi uhlukumeza abantu kwezombusazwe lokwephula ilungelo loluntu.Unobhala obona ngokwethulwa kwemibiko kulinhlanganiso, uMnu. Thembani Dube, uthi imbali yenhlanganiso le iqala kusukisela ngomnyaka ka2014 ingamalunga awe mthwakazireview.com kwele South Africa, Botswana, UK lakwele Canada.Uthi yaguquka yaba yiMthwakazi “and then ngo2016 ekupheleni kwakhe, ekuqaleni kuka 2017 amalunga la aseguquka asesiba yi 1893 Mthwakazi Human Rights Restoration Movement, yiyo ke imbali ye1893.”Sezinengi inhlanganiso ezifana lale njalo zilenjongo ezitshiyeneyo, ezinye zisebenza lamabandla ezombusazwe. Kambe yehlukane kanganani inhlanganiso ye1893 Mthwakazi Human Rights Restoration Movement lezinye.“I1893 Mthwakazi Human Rights Restoration Movement iqakathekisa kakhulu umuntu wakoMthwakazi hatshi izinhlanganiso zakoMthwakazi. Umuntu wonke wakoMthwakazi ukuthi abelelungelo ukuthi abephakathi kwayo i1893 kungakhathelekile ukuthi uvela kuliphi ibandla. Amabandla siyasebenza lawo entweni ezigoqela wonke uMthwakazi kungakhathalekile ukuthi uMthwakazi ukuliphi ibandla, yikho lapho i1893 Mthwakazi Human Rights Restoration Movement egxile khona.”Inhlanganiso le kukhanya isilenhlelo ezinengi ezitshiyeneyo ezenzayo kweleZimbabwe langaphandle kwelizwe.“I-1893 Mthwakazi Human Rights Restoration Movement isisebenze imisebenzi efana lale, ukugqagqela igadade, ukuncedisa ngamabhasi emkhosini emkhulu efana legadade, Mzilikazi Day, ukukhupha abafana ababebotshwe nguMugabe emajele akhe, ukuncedisana leqembu leSouth Africa elidlala kwezomdlalo wegenocide iLoyiko, ukudemonstrator ngegenocide eMatabeleland, eSouth Africa leUK, okwamanje sikhangelele iConference ezobakhona kweleBhilithane lapha mhlaka 12 May eyiyo esiyilungeselelayo.”Inengi lezizalwane zeZimbabwe ezihlala ngaphandle kwelizwe zithi sezikhathele ngenhlanganiso ezibunjwa ziphelele emoyeni. Kambe le eka Dube ikusasa yayo injani?“Ikusasa ye1893 Mthwakazi Human Rights Restoration ibukeka kuhle kakhulu, ngalezi izizatho. I1893 Mthwakazi Human Rights Restoration Movement ikhangelele ukubuyisela amalungelo abantu ngendlela ayeyiwowona ngokokuqala. Amalungelo awakhathalekile ukuthi ubani ukuyiphi iorganisation ubani ukuyiphi iorganisation. Okwesibili ikhangelele ukuthi abantu bazincede, ngaleyondlela ikusasa lihle.”Abantu beZimbabwe bahlezi bekhala ngokuhlukunyezwa ngezombusazwe ikakhulu amabandla ezombusazwe aphikisayo, asekhankasela ukhetho. Lonyaka leli lizwe likhangelelwe ukuqhuba ukhetho olukhulu lokudinga uMongameli welizwe omutsha lamalunga edale lepalamende. Inhlanganiso ezifana le 1893 Mthwakazi Human Rights Restoration Movement zikhangelelwe ukuba zibe ngamehlo lendlebe zikazulu zibone ukuthi amalungelo abantu kahlukunyezwa.No media source currently available Iqembu lenguqu ele FC Platinum seliphelelwe ngumphako kumncintiswano walonyaka owamazwe awezwekazi leAfrica owe CAF Champions League.Iqembu le FC Platinum likhutshwe kumncintiswano walonyaka owe CAF Champions League ngele Clube Desportivo Primero de Agosto ngemva kokunqotshwa nge 5 ka 1 nxa kuhlanganiswa impumela yemidlalo emibili edlalwe yilawa maqembu kusigaba se preliminary round yalumncintiswano.Umdlalo wakuqala odlalelwe elizweni lase Angola ensukwini ezedluleyo uphele iqembu le FC Platinum linqotshwe nge 3 ka nya kuthi namhla umdlalo uphele iqembu le FC Platinum linqotshwe nge 2 ka 1.Intathelizindaba yezemidlalo uNash Mkokwayarira uthi bekuvele kungekho lula ukuba iqembu le FC Platinum lidlulele kusigaba esilandelayo ngemva kokunqotshwa nge 3 ka nya kwele Angola.“Iqembu le FC Platinum lizamile ubungcono balo kodwa bekuvele kungasoze kube lula ukuphindisela amagoli amathathu mhlawumbe ngabe babenqotshwe ngegoli elilodwa bekungaba ngcono.”Lokhu ngokwesibili ukuba iqembu le FC Platinum liphelelwe ngumphako lingakafinyeleli kusigaba sezibaya esomncintiswano wokudinga intshantshu zezwekazi lase Africa.Ingcitshi zomdlalo wenguqu zisole iqembu leli ngokungalungiseleli ngemfanelo ukuyadlala kwele Angola njengoba liqhubele lawa malungiselelo lisedolobheni lako Bulawayo elilesimo somkhathi esihle kulokuba liye emadolobheni alesimo somkhathi esifudumalayo abalisa ele Hwange, eTriangle kumbe eKariba ngoba kuyiso isimo somkhathi esitholakala kwele Angola.Umongameli Emmerson Mnangagwa ngoLwesithathu ubesemkhosini wokuphawula okusemthethweni izitimela lamatolokisi ko Bulawayo.UMngangwa uthi injanji lemigwaqo ehlelwe kuhle yiyo insika yenthuthuko. Uthi njalo ukuba khona kwezitimela kuzakwenza abamabhizimusi babe lendlela engabizi intengo ephezulu ekuthwalweni kwempahla yabo.Izitimela lezi ezibolekwe kunkampani ye Transnet eyakwele South Africa zilitshumi lantathu, lamatalokisi okuthwala impahla angamakhulu amabili kunye lamatolokisi athwala abantu angamatshumi amathathu lane.UMnangagwa uthi njalo uhulumende wakhe uzimisele ukuguqula indlela zokuhambisa ezifana lemigwaqo lezitimela.Ke sizwe amazwi akhe:No media source currently availableIzitimela lama tolokisi awethulelwe inkampani ye National Railways of Zimbabwe namhla yinkampani ye South Africa iTransNet kwenziwe ngokuphendlwa kwemali yinkampani yezizalwane zeZimbabwe ezihlala phandle kwelizwe, eye Diaspora Investment Development Group.Isizalwane seZimbabwe esihlala kwele Bhilitane, uMnu. Lloyd Msipa othi lokhu kutshengisa ukuthi abantu bayamamukela uhulumende omutsha.No media source currently available  Uzulu ovela kunhlangothi zempilo ezitshiyeneyo ubuthene eBhalagwe ngoLwesithathu emthandwazweni wokukhumbula abantu ababulawa ngumbuqazwe weGukurahundi.Abantu laba bebevela kunhlanganiso ezizimeleyo ezigoqela eyeIbhetshu likaZulu, amabandla ezombusazwe aphikisayo kanye lawokholo.EBhalagwe kulapho okulomgodi owajikelwa abantu abanengi kakhulu libutho likaMnu Robert Mugabe ngemva kokubabulala ngesikhathi seGukurahundi.UMabhalane weIbhetshu likaZulu, uMnu Mbuso Fuzwayo uthe uzulu ulokhu ebuhlungu kakhulu ngokubulawa kwabantu lokhu.Amazwi kaFuzwayo agcizelelwe ngumgcinisihlalo weZIPRA Veterans Association uMnu Ben Ncube yena uthe kuqakathekile ukuba kube lekomishini yezokukhumisana umlotha eqotho ukuze udaba lolu lulungisiswe.Umbhuqazwe weGukurahundi wenzakala phakathi kuka1983 lo1987 lapho uMugabe athumela khona ibutho lakhe leFifth Brigade ukuyabulala abantu eMidlands leMatabeleland esithi bazingela abahlamuki.Ibutho leli labulala abantu makhaza ababengelandlela zokuzivikela abedlula inkulungwane ezingamatshumi amabili, 20, 000 ezabelweni zombili.No media source currently availableAbasakhulayo bathi usuku lolu bangeke balujabulele ngoba uMugabe wabulala amalungelo oluntu, wakhokhela umbuqhazwe owe Gukurahundi njalo wabulala umnotho. NgoLwesithathu bekulusuku lokunanza ilanga lokuzalwa lowayengumongameli uRobert Mugabe. Usuku lolu lubekwe ukuba likhefu nguMongameli Emmerson Mnangagwa ethi abasakhulayo kumele balwenze usuku lokukhumbula uMugabe ukuze balandele isibonelo esihle sempilo yakhe. Abasakhulayo emhlubulweni wemaNdebeleni bathi ngeke balusebenzisa ngaleyo ndlela lolu suku bethi lubakhumbuza uchuku lukaMugabe.Umnumzana Mthandazo Ndlovu uthi kungcono ukuthi atshone ekhumbula izihlobo zakhe ezabulawa ngumbuqazwe weGukurahundi kumbe ayelima. Omunye njalo osakhulayo umnumzana Mthokozisi Ndebele uthe akumelanga kube likhefu njalo kuyamphambanisa ikhanda ngoba wakhula nzima izinto zisilela ezitolo befunda nzima ezikolo ngenxa yokuswela amatishala.Unkosikazi Beauty Ncube uthi ilanga leli bekungamelanga lenziwe isikhumbuzo sikaMugabe ethi akula lutho abantu abangalujabulela ngaye ngenxa yokuthi bancindezelwe njalo abalamsebenzi, labantu baswela ukwelatshwa ngoba izibhedlela zingasebenzi kuhle.Umnumzana Limukani Dlamini uthi usuku lolu luyinhlamba ebantwini beMatabeleland ethi uMugabe wadala umbuqazwe njalo umangazwa yikuthi uMnangagwa uthi abatsha benze njengoMugabe ethi kutsho ukuthi abatsha kumele labo bebengababulali.Osakhulayo umnumzana David Ndlovu uthi angazi ukuthi athabe kumbe adane ngalolusuku ngoba uMugabe walelwa inkululeko kodwa wasesona njalo izinto ezitolo azithengeki.Usuku lukamhla ka 21 Nhlolanja eminyakeni edlule bekulilanga lapho obekusenziwa umkhosi omkhulu kubuthaniswa imali enengi yokuthakazalela ilanga lokuzalwa kukaMugabe kodwa lonyaka belulikhefu, abantwana abayanga esikolo njalo amahofisi kahulumende abevaliwe kodwa amabhizimusi abantu abazisebenzayo abevuliwe ngoba seliphiwe igama elitsha lokuthi lilanga labasakhulayo ele Robert Mugabe National Youth day.No media source currently availableOmunye weziphathamandla zeMDC-T ezitshaywe ngabasekeli balelibandla emngcwabeni kaMnu Morgan Tsvangirai ngoMvulo, uNkosazana Lwazi Sibanda uthi umkhuba wodlakela ukhanya ukhula ngamandla kubandla leli.UMaSibanda, yena omela isigaba seBulawayo Metropolitan ephalamende utshaywe wadatshulelwa isigqoko yizikliwi lezi.UNkosazana Thokozani Khupe ngomunye laye otshayiweyo waphosa watshiselwa endlini lezinye iziphathamandla ezigoqela uMnu Abednico Bhebhe loMnu Douglas Mwonzora.UMaKhupe loMaSibanda bake batshaywa njalo nyakenye yizikliwi zebandla labo ezazisithi zithunywe nguTsvangirai lanxa yena wakulandula lokhu.Ozithi nguye osaphethe ubukhokheli beMDC-T uMnu Nelson Chamisa ithi abatshaye ababili laba ngoMvulo kumele babotshwe.Abasakhulayo beMDC-T laba baqale bahlasela uMaKhupe, uMwonzora loBhebhe, basebesukela uMaSibanda ngemva kokumbona edinga uMaKhupe.“Ngithe ngivele tshiya isikhwama sami emoteni sengisiyadinga ama-youth eMatabeleland North ukuthi siyehlenga uMaKhupe omunye wangitshaya ngembodlela omunye wangivuthela ngesibhakela,” kuchasise uMaSibanda.No media source currently availableInkokheli ye MDC-T layo ithembise ukuhluzisisa imibiko yokuhlukunyezwa kwentathelizindaba emngcwabeni kobengumkhokheli waleli bandla, umuyi umnumzana Morgan Tsvangirai eMahunikwa eBuhera ukuze lilungisise ubudlelwano balo lentathelizindaba.Lokhu kuza ngemva kwezehlakalo ezithile zokuhlukunyezwa kwentathelizindaba, zisemsebenzini wokuthapha indaba zesililo sobengumkhokheli weMDC-T uMnu. Morgan Tsvangirai.Umqondisi wenhlanganiso ye Amnesty International Zimbabwe, umnumzana Cousin Zilala, uthi bona njengenhlanganiso bakhankasela ukuqedwa kokuhlukunyezwa kwentathelizindaba, beqala ngaye uhulumende.Waxwayisa labamabandla ezombusazwe, u Zilala ukuba behlukane lomkhuba wokuhlukumeza intathelizindaba.Abe Young Journalists Association – YOJA, labo basole kakhulu ukuhlukunyezwa kwentathelizindaba ngesikhathi ziqhuba umsebenzi wazo okubonakale kakhulu ngalesi sikhathi kubhubhe obengumkhokheli weMDC.Obona ngezokukhulumisana lozulu enhlanganisweni ye YOJA, umnumzana Leopold Munhende, usole kakhulu isehlakalo sokuhlukunyezwa kwentathelizindaba emngcwabeni kaTsvangirai, e Buhera.UMunhende uthi akubonayo yikuba inkokheli yamabandla ezombusazwe kakhulukazi aphikisayo esazi okuyabe kusenzakala.Umnumzana Cecil Zvidzai obona ngezokuqoqa inhlelo zikamongameli ebandleni, uthi abebandla lakhe abavumelani lezokuhlukunyezwa kwentathelizindaba.Osekusenzakala intathelizindaba lenhlanganiso ezilwela ilungelo loluntu bathi osekusenzakala kuyingozi enkulu, kakhulukazi kulungiselelwa ukhetho, lona olwazakalayo ukuba luvame ukuba lodlakela oluqondiswe kuntathelizindaba labamabandla aphikisayo.No media source currently availableEndabeni zethu lamhlanje ……………..********** Inengi lisola udlakela oluqhamuke eBuhera kungcwatshwa owayengumkhokheli weMDC-T uMnu. Morgan Tsvangirai, lapho umsekeli kamuyi uNkosazana Thokozani Khupe labanye abatshaywe khona ngabacatshangelwa ukuthi ngabatsha balelibandla.**********Kambe kuqakathekile na ukunanza ikhefu leRobert Mugabe National Youth Day? Thiyani indlebe lizwe ukuthi abantu bathini.**********Siqathanisa imbali kamongameli Ian Khama Seretse Khama weBotswana lekaMnu. Robert Mugabe owayengumongameli weZimbabwe, abathakazelela ilanga lokuzalwa kwabo lamuhla.********** Inhlanganiso ezizimeleyo zilesikhumbuoz eBhalagwe, lapho okubikwa kwaphoselwa khona izidumbu zabantu ababulawa ngeskhathi seGukurahundi ilizwe lisanda ukuthola uzibuse.********** KuLiveTalk lamuhla sixoxa ngemizamo yezizalwane zeZimbabwe ezihlala kwamanye amazwe eyokusungula amabhizimusi elizweni. Thumelani imilayezelo yenu ku WhatsApp kunombolo ezithi 001 202 465 0318 kumbe enkundleni yebulenjini yokuzilibazisa ekhasini lethu ele VOA Ndebele. Lingakhuthwa yilezindaba lezinye kuStudio 7 ngo half past 7 ntambama kumagagasi athi 909 am, 4930, 15580 laku 6080 kilohertz kuShortwave. Lingakhohlwa ukuthi sikuWhatsapp lakuFacebook ku VOA Ndebele.No media source currently available  Thomas ChiripasiUNkosazana Thokozani Khupe, otshaywe ngabanye abalandeli bebandla leMDC-T ngesikhathi kungcwatshwa umuyi uMorgan Tsvangirai, uthi nguye obambe isikhundla somongameli webandla leli ebelikhokhelwa nguTsvangirai.UKhupe uthi kungamanga ukuthi uMnu. Nelson Chamisa nguye obambe isikhundla sikamuyi njengalokho okwethulwa lidale leNational Council yeMDC-T.Uthi utshayelwe ukuthi uphikisa okwenziwa nguChamisa.Lokhu kutsho ukuthi sokulabantu abathathu abathi babambe isikhundla sikamuyi uTsvangirai. Omunye njalo obengumsekeli kaTsvangirai, uMnu. Elias Mudzuri laye uthi wakhethwa nguTsvangirai ukuthi abambe isikhundla sakhe engakabhubhi.UMaKhupe uthi uzabiza umhlangano oqakathekileyo owe Extra Ordinary Congress ukwenzela ukuthi kulungiswe udaba lwesikhundla sikamongameli webandla leli.No media source currently availableKodwa-ke uNkosazana Thabitha Khumalo, umsekeli wesikhulumeli sebandla leMDC-T, uthi uMaKhupe ukhuluma angakwaziyo.No media source currently availableIngcwethi kwezombusazwe, uDokotela Nkululeko Sibanda, uthi ibandla leMDC-T lilakho ukudabuka phakathi ngenxa yokulwisana kwenkokheli kubangwa isikhundla sikamongameli.No media source currently available Annahstacia NdlovuKuqhubekela phambili ukutshengisela kwezisebenzi zenkampani yamalahle eyeHwange Colliery Company Limited (HCCL), lalabo abakhumula amajogwe befuna imali yabo yeminyaka edlula emihlanu.Lokhu kutshengisela kungene kuviki yesine lapho imuli ezitshengiselayo sezifake lamatende zisithi kaziyindawo kuze kulungiswe udaba lolu.Abalwela amalungelo oluntu ilizwe lonke jikelele sebesole isenzo senkampani yamalahle eyeHCCL engaholisi isisebenzi lalabo asebathatha impentsheni besithi bephula amalungelo oluntu ngakho-ke uhulumende sokumele angenele.Umqondisi weThis Constitutuon, uNkosikazi Abigale Mupambi, uthi uhulumende kangenele ngoba isimo sesisibi eHwange njengoba imuli ziphila nzima.Umabhalane weIbhetshu LikaZulu, uMnu. Mbuso Fuzwayo, uthi kulusizi ukuba abantu abaphiwa imali yabo yinkampani yeHCCL. Uthi lokhu kuveza ukuba lokhe abantu bencindezelwa.Umsekeli kamongameli weMthwakazi Republic Party, uNkosikazi Presia Ngulube, usole kakhulu ukuthulisa kukahulumende ngaloludaba.UMnu. Thamani Ncube laye uthi ukutshengisela okukhona kuveza ukuba ezomnotho kwele Zimbabwe lokhe zingamanga kahle elizweni.UMnu. Josphat Mcaca Ngulube uthe omama abalezihlobo ezisebenza eHCCL bengasuki baze baphiwe imali yabo.Osakhulayo, uNkosazana Thando Gwinji, uthi kuyadanisa kakhulu ukuthi iHCCL ayithathi nyathela lokuzama ukutholisa abantu imali zabo.Inkampani yamalahle iHCCL isithembise ukuba kusasa izakhulumisana lezisebenzi kodwa zona zithi zikhathele yizithembiso zamanga bafuna imali yabo yonke njengokuthenjiswa abakwenziwa kumaviki amathathu adlule. Impilo iya isibanzima kumuli zeHCCL seziphila ngokuncengisa.Abasekeli bebandla leMovement for Democratic Change (MDC-T) lezinye izizalwane zeZimbabwe ezikwele South Africa abehluleke ukuya emngcwabeni kamuyi uMorgan Tsvangirai sebethule amazwi enduduzo lenkuthazo kumuli kamuyi lasebantwini bonke abebesemngcwabeni lamhlanje.Bathi lobanje bekwele South Africa ngomzimba, inhliziyo zabo bezisemngcwabeni eBuhera.Izinkulungwane zabasekeli beMDC-T labantu abangasekeli ibandla leli abasebenza kwele South Africa behlulekile ukuya emngcwabeni kaTsvangirai ngoLwesibili emzini wakhe eBuhera. Abanye bathi babanjwe yimali kanti abanye babanjwe ngumsebenzi kodwa bonke bathi inhliziyo zabo bezisemngcwabeni ilanga lonke.Isizalwane seZimbabwe eJohannesburg, uMnu. Lebani Nkomazana, uthi kuyamangalisa ukuthi yindaba uTsvangirai engangcwatshwanga emathuneni amaqhawe esizwe eHeroes Acre.“UMorgan Tsvangirai ubelwela amalungelo oluntu kusukisela ngesikhathi engumkhokheli weTrade Union eZimbabwe. Wasuka lapho wayabumba iqembu lakhe le MDC, lona elilwele i economic freedom, lalwela ama electoral reforms, lalwela i freedom of speech kanye le democracy elizweni lonke jikelele. Liqhawe.”“Ngakwelinye icele uMnu. Washy Mabizela, ohlala eCape Town, yena ubonga bonke ababesemngcwabeni ngokuyamela bonke abangenelisanga ukuyafihla umuyi.“Mina ngithi kuMorgan Tsvangirai hamba kahle. Lala ngoxolo mnumnzana. You fought a good war. Okwakho uzamile. Ngithi kubantu beZimbabwe bonke asimeni, asilweni size sithole lento eyayilwiswa nguMorgan Tsvangirai. Lala kahle.”Omunye njalo weZimbabwe, unkosikazi Ritta Hove, uthi umuyi yiyo indoda yakuqala eZimbabwe ukuqoqa uzulu ukuthi amelane lombuso kamnumnzana Robert Mugabe ngokweqiniso langokuzimisela.“Ngithanda ukuthi siyabonga baba. Uyenzile eyakho indima. Sohlala sikukhumbula qhawe lethu, Sabe. Njalo kufamily yakhe ngithi duduzekani bakoTsvangirai. Ukufa yindlela yethu sonke. Rest in peace our hero.”UMnu. Khulekani Dube uthi bekungcwatshwa iqhawe lamaqhawe. “Ngithi makalale ngokuthula. Uyibekile induku ebandla. UTsvangirai ngimthatha njengeqhawe obekufanele ukuthi ngabe laye ungcwatshwe lapho obekungcwatshwa khona amanye amaqhawe.“Kumaqembu aphikisayo ngobunengi bawo nguye umuntu okwaze ukunyakazisa uMugabe. Siyawadinga amaqhawe afana laye sengathi nabaseleyo nabo bangaba nalo uzwelo babenenhliziyo kaTsvangirai, babuse ilizwe ngokucabangela abantu hatshi ukuzicabangela kuphela.”Ilunga leMDCT ongomunye wabakhokhela leli bandla kwele South Africa, uMnu. Bongani Mathe, obesekhaya ukuyamela abangenelisanga abasemazweni, uthi baswele imilomo eyinkulungwane yokubonga.“Kuyasijabulisa mpela ukuthi iqhawe lethu libekwa ngendlela elesizotha. Liphelekezelwe yiZimbabwe yonke jikelele. Siyabonga kakhulu kuZimbabwe. Sibonge kakhulu nakumuli eyaseboleka iqhawe leli ukuthi sisebenze lalo.”Njengobanje umuyi eselele othulini olubandayo inengi kwele South Africa lilombuzo wokuthi kambe ibandla leMDC-T lizaqhubeka yini lilamandla ebelilawo ngaphansi kobukhokheli buka Tsvangirai?Umsebenzi wokungcwatshwa kwakhe uhambe kuhle nomanje kuke kwaba lokuxokozela kokuxotshwa komunye wabasekeli bakhe uDr. Thokozani Khuphe lonobhala jikelele webandla uMnu. Douglas Mwonzora labanye ngabasekeli bebandla.Umngcwabo kobengumongameli weMDC-T uMnu. Morgan Tsvangirai uqhubeke kuhle lomanje bekulokuxokozela okuthize kanye lokuphoselana aqatha.Umuyi ubekiwe emzini lapho adabuka khona lobanje uzulu weMaNdebeleni esola inkulumo lezehlakalo ezibe khona esililweni lesi.Unobhala jikelele wenhlanganiso elwela amalungelo oluntu eye Ibhesthu LikaZulu, uMnunzana Mbuso Fuzwayo upha umbono wakhe ngalumngcwabo.Okhangelele ukumela isigaba seBulawayo South, kukhetho olulandelayo, uMnunzana Mzaca Josphat Ngulube uthi kuyadanisa ukuba ibelokuxokozela emngcwabeni kaTsvangirai lokuxotshwa kukaNkosazana Thokozani Khuphe akubaphathanga kuhle.ISikhulumeli zeZAPU, uMnu. Iphithule Maphose laye usole ukuxokozela okubekhona emngcwabeni kobengumkhokheli weMDC-T ethi kulihlazo.UNkosikazi Abigail Muphambi, olwela amalungelo oluntu uthe yebo uTsvangirai ubekiwe laloba labo abatshiye emuva akade ebakhokhela badanisile kakhulu ngoba sekudale ukuxabana emulini lebandleni. Ethi UMsekeli kaMongameli weMRP, uNkosikazi Presia Ngulube uthe okwenzakale emfeni kamuyi uTsvangirai sekuveze okunengi kanye lenkethabetshabi ekhona kubandla leMDC-T.Ukuxokozela esililweni sobengumkhokheli weMDC-T kutshiye abantu bedabukile njalo lokhu ukungezwani lokufuthelana kukhangelele ukuqhubekela phambili ebandleni lasemulini.No media source currently availableUdaba lwakhe lwaphanyekwa kunhlanganiso yeZimbabwe Football Association (ZIFA) kodwa akulasizo aselutholile. UMafu, osephendukile ukuzoqheqhetsha kweleBotswana, uthi lokhe engakatholi imali yakhe engangamaPula angamakhulu amabili-P200,000 ayikweledwa liqembu leMochudi Centre Chiefs lona elidlala ezingeni eliphezulu leBotswana Premier League. Isikwelede lesi sadaleka ngesikhathi uMafu eqeqetsha iqembu leChiefs ngomnyaka ka 2016/2018. Kodwa iqembu leli lehluleka ukumbadala iholo lakhe, imali yaze yaqonga yafika kuP200,000. Kodwa uMafu uthi yena imali ayisebenzelayo uyayifuna...“Abakangibhadali imali, ngahambisa isikhalazo sami kuZIFA, kodwa abeBotswana bathi abakatholi lutho (oluphathelene lalesi sikhalazo). Ngakho ngisamelele bona abekhaya ukuthi babone ukuthi ngifuna imali engayisebenzayo. Inengi kakhulu imali le, angingeke ngayikhohlwa.”Uthi iziphathamandla zeChiefs ziyantela zisithi akalalutho uMafu azalwenza...“Bona bayazihlekela bathi balabangane kuZIFA, ngakho udaba lwami luzaphongufa nje. Kodwa ngiyabathemba abakithi ukuthi bazangincedisa ngithole imali yami.”AbeBotswana Football Association bathi bona abangeke benze lutho bengatholanga lutho oluvela kuZIFA, kukanti isikhulumi seChiefs, sithi noma nje bekwazi ukuthi bakweleda uMafu, okwakhathesi kabalayo imali yokubhadala.No media source currently availableOwake waba yinhloko kahulumende, uMnu. Morgan Tsvangirai, obengumkhokheli webandla le MDC-T ubekiwe ngoLwesibili emuzini wakhe eBuhera.Bekubomvu gebhu ngokugcwala kwabasekeli be bandla leli kade begqoke impahla ezilombala obomvu.UTsvangirai ubhubhe ngoLwesithathu lweviki edluleyo ngemva kokuhlaselwa ngumkhuhlane wemvukuzane. Uhulumende ubemelwe nguNkosikazi Oppah Muchinguri umphathintambo wezemvelo njalo bekelezinye iziphathandla zikahulumende.Bekulabanye abavela kwamanye amazwe ababalisa umkhekheli webandla eliphikisayo kwele Kenya, uMnu. Raila Odinga. Sixoxe lentathelizindaba yeStudio Seven, uMavis Gama obesemncwabeni lo.No media source currently availableLokhu sikudaba lunye siphinde saxoxa lonobhala oqoqa inhlelo zebandla leMDC-T, uMnu. Abednico Bhebhe osinde ekutshayweni ngabasakhulayo bebandla leMDC-T.No media source currently available ********** Inkulungwane lenkulungwane zabantu zithe gwaqa emzini kamufi owayengumkhokheli weMDC-T uMnu. Morgan Tsvangirai eBuhera lapho abekwe khona lamuhla.********** Izizalwane zeZimbabwe ezihlala kweleSouth Africa kanye labasekeli beMDC-T abangafinyelelanga ukuya eZimbabwe bavalelisa umuyi bekulelo lizwe.********** Imihlangano ekhokhelwa yiNational Peace and Reconciliation Commission imisa imisebenzi koBulawayo ngoba izakhamizi zakulelidolobho zisithi kulelunga elilodwa kuphela kulinhlanganiso eleSiNdebeleni.********** Izisebenzi zeHwange Colliery Company Limited ezitshengeselayo eHwange kusukela ngenyanga edluleyo ziqhubekela phambili ngenyathelo lazo zisithi inkampani le ayikafezi izithembiso zazo.********** KuLiveTalk lamuhla sixoxa ngokungcwatshwa kowayengumkhokheli weMDC-T uMorgan Tsvangirai, obekwe lamuhla eBuhera. Thumelani imilayezelo yenu ku WhatsApp kunombolo ezithi 001 202 465 0318 kumbe enkundleni yebulenjini yokuzilibazisa ekhasini lethu ele VOA Ndebele. Lingakhuthwa yilezindaba lezinye kuStudio 7 ngo half past 7 ntambama kumagagasi athi 909 am, 4930, 15580 laku 6080 kilohertz kuShortwave. Lingakhohlwa ukuthi sikuWhatsapp lakuFacebook ku VOA Ndebele.No media source currently available Abantu abanengi okumangalisayo sebethe gwaqa emzini kamuyi uMorgan Tsvangirai eBuhera esabelweni seManicaland lapho angcwatshwa khona.Ezinye iziphathamandla ezizabe zisemngcwabeni lo zigoqela uMnu. Raila Odinga okumanyano ophikisa ibandla elibusayo kwele Kenya.UNkosazana Thabitha Khumalo, umsekeli wesikhulumeli sebandla leMDC-T, uthe uMnu. Nelson Chamisa, osabambe isikhundla sikamuyi, uzakwethulela uzulu umbiko oqakathekileyo ngesikhathi kubekwa uTsvangirai.UMaKhumalo uthe kukhangelelwe ukuthi abantu bazababanengi okumangalisayo ngoba bavela endaweni zonke zelizwe leZimbabwe.No media source currently available“Sikhuluma nje okwamanje kumnyama tshuu phandle. Abanye abantu kabasoze benelise ukusondela eduzane lalapho esiyabe sisebeka khona ubaba wethu uDr. Morgan Richard Tsvangirai.”Uthe kuyamangalisa ukuthi uhulumende usecente indlela yokuya emzini kamuyi. “Thina akusimangalisi lokhu ngoba lo nguhulumende wamanga. Abantu sebediniwe yikuqanjelwa amanga ngakho-ke kabasoze bekhangwe yilokhu ngesikhathi sokuvota.”Amalunga ebandla elibusayo akhangelelwe ukuthi azakuya emgcwabeni lo kulandela okwethulwe yiziphathamandla zebandla leli okugoqela uNkosikazi Oppah Muchinguri Kashiri obacele ukuthi bahambe ngobunengi babo emzini kamuyi.UMnu. Joseph Tshuma, olilunga lebandla elibusayo eleZanu PF, uthe bakhangelele ukuthi abalandeli bebandla lakhe bahambe ngobunengi koTsvangirai.“Sifisa ukutshela abantu bonke beZimbabwe ukuthi sikhala labo ngokubhubha kukaTsvangirai,” kutsho uTshuma.Uphinde wathi uhulumende ukubone kufanele ukuthi alungise umgwaqo osetshenziswa ngabantu nxa besiya emzini wakoTsvangirai.No media source currently available“Kasenzeli ukuthola amavoti kukhetho oluzayo. Sikwenzela ukutshengisa inhlonipho kumuyi, umdeni wakhe labantu beZimbabwe jikelele.”UTsvangirai wabulawa yisifo semvukuzane.