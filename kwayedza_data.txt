Kingstone Mapupu
VARUME vaviri avo vari kufungirwa kuti muporofita enhema vakazorumwa nechekuchera svondo rino — vakarohwa kunge nyoka yapinda mumba neveruzhinji pakati peguta reHarare apo vanonzi vakaedza kuchinjisa mari yemaUS$ yemanyepo, pavakati vatize nemota yavo ndokubva vaita tsaona, mumota umo ndokuzowanikwa muzere mishonga, makano, makondomu nemabhurugwa echikadzi matsaru, tsvimbo nezinyoka benyu iro mumwe wavo akazomonererwa naro asati vatorwa nemapurisa.Madzibaba Welly akabata nyokaVanhu vakaona izvi nemusi weSvondo vakanakirwa nefirimu remahara apo maporofita aya akawanikwa aine mukweshwa wenyoka yerudzi rwenyamafingu — imwe yenyoka dzine huturu hwakanyanya muZimbabwe.
Hapana ati oziva kuti nyoka iyi vaida kuishandisei uye kuti vakaiwanepi.Mashura aya akaitika panosangana migwagwa Cameroon Street naAlbion Street pedyo neCopacabana apo mota yemaporofita aya yerudzi rweHonda Fit yakabonderana nedzimwe motokari mbiri pavakange voda kutiza kurohwa neveruzhinji.
Zvimwe zvinonzi zvakawanikwa mumota yemaporofita aya zvinosanganiosira tsapo yaiva izere mabhurugwa echikadzi akambopfekwa, mbiya, zvidhori zvemiti, mishonga, mapanga, matemo, nyanga, magemenzi, machira nemakondomu akashandiswa neasina.Vakafanobata chigaro chemutauriri wemapurisa mudunhu reHarare, Assistant Inspector Simon Chazovachii, vakaudza Kwayedza neChitatu svondo rino kuti pane nyaya iri kuferefetwa nemapurisa yevarume vaviri avo vakarohwa nechaunga mugakava rekuchinja mari, mumotokari yavo mukazowanikwa zinyoka.“Tine nyaya yatiri kufeya, yevarume vaviri vechechi yeJohane Masowe yeChishanu — Walter Machipisa nemunin’ina wake Washington Machipisa — avo vakarohwa muHarare. Mumotokari yavo makazowanikwa nyoka, inova nyaya yatiri kuferefeta takatarisana nemutemo weWildlife Act kuti tizive kuti ndeyaani.“Asi pari zvino nyaya yakanangana nevaviri ava nekuti ndivo varidzi vemotokari yakawanikwa nyoka iyi. Vakomana ava vari kutiwo motokari yavo yakakuvadzwa, ikabiwa zvimwe zvinhu apo vakarohwa,” vanodaro Asst Insp Chazovachii.
Kuti nyaya iyi izoputika, maporofita aya anonzi akasvika panzvimbo iyi vachiti vaida kuchinjisa US$800 kuti vapihwe maBond notes nemumwe wevanhu vanochinja mari mumigwagwa.Zvisinei, vaviri ava vanonzi vakazoonekwa kuti vaida kuchinja mari yemanyepo apo vakapa mumwe wevakomana vanochinja mari U$500 yemanyepo — zvidhiura — ndokuzotanga kusanduka vachiti vainge vamupa U$800 chaiyo.
Mukoma nemunin’ina ava vainge vopa mhosva vakomana vanochinja mari vachivati vaiva vavachinjira mari yavo kwayo, vachiisa yemanyepo.Mukuedza kutiza vachida kushandisa motokari yavo apo vakange vave kurwiswa nevanhu, maporofita aya vanonzi vakabva vakabondera pamota mbiri — kombi neimwewo motokari.Izvi zvakazoita kuti vanhu vatange kusecha motokari yevarume ava panova ndipo pakazowanikwa nyoka nezvimwe zvinhu zvinosanganisira mabhodhoro emishonga negumbo rechimhuka.
Mota iyi yakazobheutswa neveruzhinji apo vaiti vaida kuipisa.Mumwe wevaiva pachaunga chevanhu vakaona izvi, Irene Timothy (42), anoti maporofita aya akasvika kuma2 dzemasikati nemusi uyu vachida kuchinjisa “mari” yavo kuti vapihwe maBond notes.
“Varume vaviri ava vakauya vachida kuchinja mari vachiti vaiva neUS$500, iyo yakazoonekwa kuti yaiva yemanyepo. Vakataurirana nemumwe anochinja mari pano anonzi Pellias ndokuwirirana reti (rate) yacho.“Pakuda kuchipanana mari iya, zvakazoonekwa kuti yaiva yemanyepo. Ndipo pavakada kutiza asi motokari yavo ichibva yadhumira pane dzimwe mota.
“Vanhu vakazosecha mota yavo ndokuwana mubhuti muine magemenzi ane muchinjikwa wegreen, tsvimbo, nyanga, mabhurugwa echikadzi, chigumbo chemhuka, mapiritsi, makondomu akashandiswa neasina, chimusoro chemhuka nenyoka mhenyu yaiva muchisaga,” anodaro Timothy.Vashandi vemuzvitoro nemakambani pamwe chete nevamwe vanhu vaizvifambira muguta vakambosiya zvavaiita vachiona bhaisikopo repachena iri apo maporofita aya akatanga kurohwa nechaunga.Mudzimai uyu anoti pakazodarikawo nemumwe0 muporofita akangozviti Madzibaba Welly, uyo akazotora tsvimbo yechiporofita yaiva mumota iyi, ndokuishandisa kurova nyoka iyi kusvikira yafa.
“Madzibaba uyu akauraya nyoka iyi aona kuti vamwe vanhu vaiitya.“Yafa kudaro nyoka iyi, vanhu vakaitora ndokuimonerera muhuro nepachipfuva chemumwe wemaporofita aya uyo ainge zvino ati rapata mumugwagwa mushure mekuzvambaradzwa kurohwa. Vanhu vaimuti amonerwe nenyoka yake iyo akamonerwa nayo arere pasi uku achirohwa.“Uyu Madzibaba Welly akazongoenda nerwendo rwake,” anodaro Timothy.
“Mumwe murume aivapo anoti maporofita ekuedza kuchinja mari yemanyepo ava anovaziva vachinamatira kuGlen Norah, uko anoti vane nyoka inobvisa vanhukadzi zvipfeko zvavo zvemukati ichizovayamwa nhengo dzakavandika. Anoti izvi zvakamboitika iye aripo apo madzimai vaienda kuchimbuzi uko vainoshamisika kuona vasisina zvipfeko zvemukati,” anodaro.
Pellias Muswapi (35) anoitawo basa rekuchinja mari panzvimbo iyi. Anoti maporofita aya akasvikira kune mumwe wavo anonzi Steward vachimuti vaida kuchinja U$800.“Steward akauya achiti kwaita makasitoma aida kuchinja U$800 vachida maBond notes ndichibva ndaverenga $1 116 maBond iyo yaifambirana neU$800. Ndakazoona Steward ave kuuya apihwa US$500 feki achiti imwe aizopihwa. Akanditambidza asi ndakabva ndazviona kuti yaiva yekunyepa ndokubva ndamudzosera ndichiti tione vanhu vacho,” anodaro Muswapi.Anoti pakadzokera Steward vari vose vachida kunovabvunza nekuda kwemari yemanyepo iyi, maporofita ava vakabva vatanga kutiza vachiti vainge vapa mukomana uyu US$800 chaiyo.“Vakamhanyira mumota yavo apo vakazoita tsaona nekombi neimwe motokari. Vanhu vakazovhura bhuti remota yavo umo makawanikwa imwe mari yemanyepo nemagemenzi nezvimwe. Pane mashoko anoti nyoka yakabuda mumota mangu kana mevamwe vanochinja mari asi uku kunyepa,” anodaro.Muswapi anoti vanhu ava vakazorohwa pakawanikwa nyoka iyi nezvimwe zvinhu.
“Hatizive kuti maporofita aya anoita zvemishonga yechivanhu here vachishandisa nyoka nehari kana kuti matsotsi. Vanhu ava vakazosungwa vakaendwa navo nemapurisa apo mota yavo yaida kupiswa neveruzhinji,” anodaro Muswapi.Tsvimbo yaiva mumota iyi inonzi yaiva negirazi rinofungidzirwa kuti rinoshandiswa pachiporofita kana kuti pakubira vanhu.
Rodgers Dzikamunhenga (24), uyo ane motokari yake yeHonda Fit yakabonderwa nemota yevarume ava, anoti akazongoudzwa nevamwe kuti mota yake yakuvadzwa nevanhu vanga vachida kutiza.“Ndakazobuda ndikawana mota yangu yangobvisika pendi asi kombi ndiyo yakapwanyika magirazi uye ini zvangu handina kumboenda kumapurisa,” anodaro Dzikamunhenga.Nyoka yaiva yauraiwa inonzi yakazotorwa nevakomana vanogara mumigwagwa (street kids) avo vakaenda nayo kusina anoziva.
Fadzie Nyamutaka (35) anotiwo akazosvika nyaya iyi yaitika, vaviri ava vatoenda nemapurisa.
“Ndakazongonzwa zvose zvakaitika asi nyaya yave kufambiswa yekuti murume anochinja mari ndiye ane mota yakabuda nyoka kubhuti kunyepa, inyoka yemaporofita aida kuchinja mari yemanyepo aya,” anodaro Nyamutaka. “Nyaya inotyisa ndeyekuti maporofita aya akawanikwa aine zvipfeko zvechikadzi, hatichaziva pamwe vanofamba nenyoka dzavo dzichingobvisa  vanhukadzi mabhurugwa vachiitwa madzimai nenyoka idzodzi,” anodaro.Lloyd Panganayi anove mushandi muchitoro chinotengesa zvekudya panzvimbo iyi anoti pavakasvika apa, vakawana nyoka iyi ichifamba mutara.Zvichakadai, mukuru wesangano reZimbabwe National Practictioners Association, VaFriday Chisanyu, vanoti hakuna muporofita kana n’anga yechokwadi inofamba nenyoka. “Mapurisa ngavaite basa ravo, vanhu ava matsotsi anokanda nyoka mumisha yevanhu vovabhadharisa mazimari nemombe. Kana kuti maporofita anoshandisa simba rehuroyi,” vanvanodaro Sekuru Chisanyu.Kingstone Mapupu
MURUME wekwaNyashanu, kuBuhera, anonzi akabuda pachena kuti ari kudanana moto nemuroora wake izvo zvakaita kuti azodzikwa demo nemwanakomana wake — muridzi wemukadzi uyu — baba ava ndokuzoripiswa mombe nedare reko dzekuita makunakuna.Robert Mubhika Chinehwaro (54) wemubhuku raGamanya, kwaMurambinda, akatemwa-temwa nedemo nemwanakomana wake wekubereka — Principal Chinehwaro Mubhika (28) — mushure mekunge baba ava vadura kuti vanodanana nemuroora wavo, Juliet Chiwoma Ziyambi (19).MUROMBO TANDARINDAMutevedzeri wemutauriri wemapurisa kudunhu reManicaland, Assistant Inspector Luxson Chananda, vanotsinhira kuti Principal anonzi akajajada baba vake nedemo achivapomera kudanana nemudzimai wake.“Mapurisa ari kuferefeta nyaya yemwanakomana ari kupomerwa mhosva yekutema baba vake nedemo. Tinoti pachivanhu tezvara nemuroora ngavaremekedzane,” vanodaro.Tezvara Robert vanonzi vakabuda pachena kuti vapengesana murudo nemuroora wavo kuchechi kwavanopinda nekudare remusha iro rakaitwa mushure mekuputika kwenyaya iyi.Zvisinei, Juliet ari kuramba kuti anodanana natezvara vake.
Kwayedza haina kukwanisawo kutaura natezvara Robert avo vainzi vakambotiza pamusha kwemazuva maviri apo vaitsvagwa nevatori venhau uye Principal haanawo kuonekwa sezvo achinzi aiva kuGweru.Asi Mai Susan Maramba (51) avo vanova vamwene vaJuliet, vanotsinhira nyaya iyi vachiti inovarwadza zvikuru sezvo vanga vachigara nemuroora uyu vasingazive kuti vari “kusanganiswa pabonde” nemurume wavo Robert.“Murume wangu akabuda pachena oga taenda kumasowe kwaMurambinda kwaMadzibaba Nesby apo akanzi nemuporofita sei aindiparika. Taiva tose kumasowe uku nemwanakomana wedu, Principal. Vakabvuma baba kuti vanodanana nemuroora Juliet,” vanodaro vamwene ava.Tezvara ava vanonzi pavakadura nyaya yekudanana kwavo nemuroora, vakabva vakumbira ruregerero kumwanakomana zvose nemudzimai wavo.“Baba vakakumbira ruregerero kumwana vachiti, ‘mwana wangu ndiregererewo ndaitora mudzimai wako ndichimuita mukadzi’. Kana nekwandiri vakatiwo, ‘mukadzi wangu ndiregererewo ndaikusanganisa nemuroora’,” vanodaro Mai Maramba.
Vanoti vakazobva kumasowe uku ndokusvikounganidza vamwe vemhuri iyi apo tezvara Robert aakadzokorora mashoko ake ekuti anodanana nemuroora wake.“Dare raunganidzwa naiye muridzi wemudzimai Principal, vanatezvara vangu nemadzimwene vemuno vakaudzwa mashura aya apo murume wangu akabvuma kuripa mwanakomana wedu mombe mbiri — madhonza — iniwo ndokuripwa mombe imwe chete ine zamu. Dzakatoripwa, yangu yakatobereka izvozvi,” vanodaro vamwene ava.“Neshungu, Principal akati haadi kuchengeta mombe idzi, achibva adzitengesa. Ini yangu ndakachengeta, irimo mudanga nemhuru yayo,” vanodaro Mai Maramba.Tezvara ava vanonzi vakatanga kudanana nemuroora wavo apo mwanakomana wavo aiva kuchikoro cheNational University of Science and Technology (NUST), kuBulawayo, uko ari kudzidza.“Murume wangu aitorana nemuroora vachienda kuhuni kana kunodiridza nekuita mamwe mabasa kugadheni riri kurwizi rwaMarovanyati. Zvaindishamisa kuti vaitaura nyaya dzerudzii ikoko — nyambisirwa ndaiva pabarika nemuroora,” vanodaro Mai Maramba.Vanoti runyerekupe rwekudanana kwemurume wavo nemuroora rwaitaurwa nevanhu vachiti vanovaona vachiita “zvinorova” kubindu.“Ndaishungurudzwa nemurume uyu achinditi ‘pano panoti Mamoyo’ vachiti ndiye akanga ava muridzi wepamba, kureva Juliet. Ndakatombotiza ndikadzokera kumusha kwangu happy wheels kwaMushongwi, kwaMuzokomba, nekuda kwenyaya iyi ndikavasiya baba nemuroora wavo.”Vanoti muroora uyu akaita zvekutizira musi wa16 Chikumi 2016 uye atova nemwana ane makore maviri nemwedzi mitatu yekuberekwa.Mai Maramba vanoti Juliet ndiye muroora wavo bedzi sezvo vaine mwanakomana mumwe chete nevasikana vana.
“Baba vanga vava kugara vachishungurudza mwanakomana wedu vachida kuti abve pamba vachiti havadi kumuona paanodzoka kuyunivhesiti.“Principal akazorwisana nababa vake akavarova nemupinyi, kwete zvekunzi akavatema nedemo,” vanodaro Mai Maramba.
Vanoti vaisara vachigara nemuroora apo murume wake ainge adzokera kuchikoro kuBulawayo.“Muroora uyu paakatizira, akabvisirwa mombe mbiri dzekuroora natezvara vake ava, hatina kuziva kuti kuita uku waisava mwoyo chena,” vanodaro.Mai Maramba vanoti nyaya yekuti Principal akarwisana nababa vake yakamhan’arwa kumapurisa ekwaMurambinda izvo zvakazoita kuti mwanakomana uyu atize pamusha kusvika nanhasi.Mashoko avo anotsinhirwa vanatezvara vavo, Sekuru Murombo Tandarinda (81), vachiti zvakaitwa naRobert zvinonyadzisa zvikuru.“Takanyara nazvo semhuri, kuti chokwadi mwana wangu Robert akabvuma kuti anodanana nemuroora. Chokwadi here nyika yakawanda vakadzi kudai?“Akabvuma padare redu remusha ndokuripa mombe imwe chete kumukadzi wake nemombe mbiri kumwanakomana wake. Ini ndakagara nevaroora vakawanda zvikuru asi ndichivaremekedza.“Nyaya iyi yakatanga kuzara kuvatorwa asi isu varidzi vemusha tisina chataiziva. Ndini baba muno mumusha kumhuri iyi, zvino ndinonzwa kuti iye muroora wacho akazobva akaenda kumusha kwake oga pasina akamutandanisa,” vanodaro.
Mbuya Janet Mhete (78), avo vanove amai kuna Robert, vanotsinhirawo nyaya iyi.“Takashevedzwa kudare remusha uyu Robert akabvuma kuti anodanana nemuroora wake, iye muzukuru wangu Principal aripo zvose nemukadzi wake. Akakumbira ruregerero kwatiri ndokuripa mombe kumudzimai wake uye ndokupa mwanakomana wake mombe mbiri.“Ini ndaiva ndati aripe mukadzi wake mombe shanu, mwanakomana omupa mombe nhatu,” vanodaro.
Juliet — uyo akawanikwa ava kugara kumba kwanasekuru vake uko akakurira — anoramba kuti anodanana natezvara vake.
“Nyaya ndinongoinzwa, kuti ndinodanana natezvara vangu asi hapana zvandinoziva ini. Ndakabva kumba kwana Principal nekuti akandiunzira mumwe mukadzi kubva kuchikoro kwake kuBulawayo uye ane mumwe musikana waakapa nhumbu muno maMurambinda. Zvemombe dzinonzi dzakaripwa vamwene vangu nedzakapihwa Principal ndivo vanozviziva, ini ndinoziva mbiri dzandakabvisirwa dzekuroorwa idzo dzakaendeswa kwanasekuru vangu,” anodaro Juliet.“Principal akandisiya ndiine pamuviri pemwedzi miviri ndokuenda kuHarare apo akazodzoka ndokuzoenda kuBulawayo kuchikoro ini ndokusara ndichigara natezvara vangu navamwene,” anodaro.Asi Juliet anobvuma nyaya yekuti ainoswera kubindu nekuperekedzwa kunotsvaga huni natezvara vake.
Sabhuku wemumusha uyu, VaTakavada Gamanya (87), vanoti nyaya iyi vanoinzwa nemakuhwa, kuti tezvara nemuroora vanodanana.“Inyaya dzatinongonzwa matinonwa doro umu, kuti Robert anodanana nemuroora wake mudzimai wemwanakomana wake. Inyaya yakatosvika pakuti mwana ateme baba nedemo.“Tinomuona akaiswa bhandeji ruwoko, tinonzwa kuti vakaripisana asi mambo wemuno VaMurambinda havana zvavanoziva. Zvamauya imi (veKwayedza) ndichaisimudza ndinovataurira uyewo ndichasvikako zvakare kumhuri iyi.
“Tinodawo yedu mombe semadzishe yekusvibisa dunhu redu nemakunakuna,” vanodaro.VaJoseph Tongai (36) vanova baba kuna Juliet vanoti nyaya iyi vakangoinzwa kuti mwanasikana wavo ari kudanana natezvara asi hakuna nhume yakasvika kwavari.“Isu takatomirira imwe pfuma yedu pamusoro pemombe mbiri dzavakabvisa dzikaendeswa kwanasekuru vemwana wedu.
‘‘Zvekuti azodanana natezvara zvimwe izvo, kusvikira vatitaurira nenzira kwayo.
“Tinotodawo kuripwa natezvara wake nekutishora uko akaita pakudanana nemwanasikana wedu,” vanodaro.Tandayi Motsi
BEPANHAU reKwayedza razviita zvakare sezvo riri panhamba yechipiri pakufarirwa nevaverengi munyika yose pamapepa anobuda pasvondo. Kwayedza riri kuverengwa nechikamu che12% chevaverengi venhau muZimbabwe. Ongororo ichangobva kuitwa yeZimbabwe All Media and Products Survey (ZAMPS) inoratidza kuti Kwayedza riri kufarirwa nevanhu vakawanda zvikuru.Ongororo iyi inoti pamapepanhau anobuda pasvondo munyika yose, Kwayedza riri pachinhanho chepiri pakuverengwa richitevera The Sunday Mail iro rine vaverengi vanosvika chikamu che25%.
Aka ndekechipiri kakatevedzana Kwayedza richitevera The Sunday Mail.Kwayedza neThe Sunday Mail ose ari pasi pekambani huru mune zvenhau munyika muno, yeZimpapers Group.
Ongororo yeZAMPS inoratidzazve kuti mapepanhau nenhepfenyuro zviri pasi peZimpapers Group zviri kusimukira zvikuru.
Pamapepanhau anobuda pasvondo, Kwayedza rinoteverwa neManica Post (6%), Sunday News (6%) neB-Metro (5%) uye ose mapepa aya ndeeZimpapers.Pamapepanhau anobuda mazuva ose, ongororo iyi inoti The Herald neChronicle – ose ari pasi peZimpapers – ndiwo ari pamusoro ayo anoverengwa nechikamu chakabatanidzwa che40% munyika yose.Kunhepfenyuro, Star FM iri kutungamirira mukutererwa mumaguta nemadhorobha nechikamu che45% zvisinei kuti iri pasi peRadio Zimbabwe kana zvave kuenzaniswa vatereri venyika yose.Diamond FM iri kwaMutare, iyo iri pasi peZimpapers zvakare, iri kutererwa nechikamu che38% munzvimbo iyi.
Chamangwiza weZimpapers Group, VaPikirayi Deketeke, vanoti zvabuda muongororo yeZAMPS zvinoratidza pachena hukuru hwekambani yavo mune zvenhau.“Tiri kuramba takabatirira patiri panguva iyo pasi rose huwandu hwevanhu vanoverenga mapepanhau huri kuratidza kudzika,” vanodaro.“Izvi zvinodaro nekuti tinozivikanwa sefekitori inobika nhau. Tinoburitsa nhau kuburikidza nenzira dzakasiyana uye izvi ndizvo zvinoita kuti tifarirwe nevaverengi nevanoshambadza,” vanodaro VaDeketeke.Vanokorokotedza vapepeti vemapepanhau aya nevashandi vose veZimpapers nekusevenza nesimba kwavari kuita.
ZAMPS iongororo isina kwayakarerekera inotwa nekambani yeTopline Solutions.Kingstone Mapupu
KWAMAMOMBO Makuni, kuRushinga, kunonzi kune nzvimbo kana kuti misha iyo inonzi inogarwa nevamwe vanhu vane huroyi hwemandiriri – avo vanonzi vanoti kana vada nezvako, rinopisa remusi iwoyo hauridye nekuti unoswera wafa usina kana kurwara.Vanoziva nezvetsika iyi vanoti kubva pasichigare, kune misha inogariswa vamwe vanhu vane huroyi hwemberi – hunozivikanwa nekuti nzimu – uhwo varoyi vacho vanouraya vanhu zviri nyore sekungokumedzera mate kana kuridza tsamwa, munhu otofa.
Mhando yehuroyi hwemandiriri uhu ndiyo inonzi inoita kuti vanhu ava vagariswe kwavo voga.Kana varoyi venzimu “vada” munhu, vanonzi vanomuuraya nyore nekumonya mutsipa kana kungopunzika. Vamwe vanouraiwa vanonzi vanongoita manyoka kana kuita seaoma mitezo (stroke) – nguva diki munhu otofa.Sabhuku Sumburero, VaVanada Karumuberere (95), vanoti kune misha yakasarudzirwa kugara vamwe vevaroyi ava.
“Nekuona dambudziko revaroyi ava, vatungamiri vaiva muno kare vakasarudza misha inogara vanhu vane nzimu, uko vanogara voga. Vanogona kuita mazuva ekurovesana chete pasina rimwe basa ravanoita kana kupedza svondo vachirovesana bedzi,” vanodaro Sabhuku Sumburero.“Kumisha iyi hakungobvakachwe manga-manga, kana kukafiwa tinotya kuendako nekuti munogona kurohwa nezvidhoma panhamo pacho. Isu masabhuku tisina huroyi uhwu tinoshorwa tichinzi hatina kuzvitsigisa,” vanodaro.Sabhuku Sumburero vakakumbirwa nevatori venhau veKwayedza kuti vavaperekedze kumisha ine varoyi venzimu iyi asi vakaramba ndokutoshamiswa zvikuru.“Mungade kusvika ikoko nezvamuri imi izvi? Munodzoka maumbuka kumeso mave kubuda furo marohwa. Dzokerai kumabasa kwenyu zvakanaka musatifire kuno,” vanodaro Sabhuku Sumburero.Mumwe wevagari vemunzvimbo iyi, VaGeorge Matimura (36), vanoti hakuna huroyi hunotyisa kuRushinga kudarika hwenzimu.“Misha ine nzimu iyi inototyisa kusvika. Kana mombe dzako dzikanzi dzarasikira naikoko, unototya kunodzitora nekuti hauzive kuti unodzoka zvakanaka here.“Vanhu vanogara kumisha iyi vakangogumburisana vanomonyana mitsipa nenzimu miromo yoenda padivi. Zvinongofanana nezvivanda.“Kunyangwe vakaroorana, vanogona kuedzana masimba ehuroyi uhwu apo mumwe anongosiya mumwe achipupa furu iye achienda kwaanoda. Munhu akarohwa nenzimu mutsipa unotarisa kugotsi, mawoko okokonyara,” vanodaro VaMatimura.
Nzimu dzinonzi dzinouraya kana zvipfuyo zvakaita semombe, huku, mbudzi nehwai.“Munhu ane nzimu akakushatirirwa anokumedzera mate apo dzinobva dzakurova ipapo asi akazosvipa mate unobva wapora. Pamisha yevanhu vane nzimu ukasvikapo unotambirwa nemazingizi anongotenderera pauri woziva kuti panenge paipa. Asi mazingizi haakurume, uye vanhu vane nzimu vanogara vakatsvinda sezvinoitwa nevane mashavi enjuzu,” vanodaro.Zvinonzi kana munhu arohwa nenzimu anenge amurovesa wacho anofanirwa kutukwa, izvo zvinoita kuti dzinyare, munhu oita zvakanaka.“Isu kuno mumataundishipi umu vanobva kumisha ine nzimu tinonwa doro navo. Asi ukaona atsamwa kurumidza kumutuka iwe womedzawo mate kuti umutangire nekuti ukadaro hadzizokwanisa kukurova,” vanodaro VaMatimura.
Tinotenda Masimo (33) anoti nzimu hadzibvisike mumhuri sezvo dziri muropa redzinza.“Ukaona munhu arohwa nenzimu unotora madororo ehuku wopisa uchipfungaidzira munhu anenge amonywa wacho kana kuti tinotora shamhu yemuti weMusika iye arohwa asingazive, tomurova nayo mweya wacho unobva wataura kuti watumwa nanhingi. Akahetsura zvinobva zvapera,” anodaro Masimo.Anoti kune vanhu vakaroorana vose vaine nzimu mumwe akada kuita chipfambi kana kuita madhiri asingazivikanwe nemumwe wake, anotanga amurovesa, osara mumba akarara iye achinoita madiro.“Unozoita zvakanaka kana adzoka akatsiura nzimu dzake kuti dzichimuregera. Saka kazhinji vanhu ava vanoda kutangirana kurovesana nenzimu,” anodaro.Brighton Bomba (18) anotiwo nyama yemombe kana yehuku dzinofa dzarohwa nenzimu hainake.Malven Mugadzikwa
MUKURU wemapurisa eZimbabwe Republic Police (ZRP), Commissioner-General Tandabantu Godwin Matanga, vanoti zvakakosha kuti mapurisa ashande nesimba mukurwisa pamwe nekuderedza kuparwa kwemhosva munyika. Vakataura mashoko aya pamabiko ekupera kwegore ra2017 eZRP paPolice Golf Club, muHarare, vachiti mapurisa anofanira kuwanikwa kunzvimbo dzose dzenyika kuitira kuti vachengetedze runyararo nekudzivirirwa kuparwa kwemhosva.“Chinangwa chedu semapurisa kuti ruzhinji rweZimbabwe rwuite mabasa pamwe nemabhizinesi rwakasununguka nekuziva kuti vakachengetedzwa kubva kumbavha nemhondi. Nyika inofanira kusava nekuparwa kwemhosva kwakanyanya, chero dzerudzi rwupi zvarwo.“Izvi zvinokwanisa kukundika kana mapurisa akashanda nemazvo uye vachipinda munharaunda dzakasiyana-siyana vachisora nekuongorora senzira yekuderedza kuparwa kwemhosva,” vanodaro.Comm-Gen Matanga vanoti hakuna nzvimbo muZimbabwe isingadi rubatsiro rwemapurisa mukuderedzwa kuparwa kwemhosva.“Mhosva zhinji dzinomhan’arwa neveruzhinji ndedzechokwadi uye hadzisi dzekugadzirirwa. Mhosva idzodzo dzinokanganisa magariro evanhu munharaunda nenzira dzakasiyana.“Zvakafanana nekubiwa kwezvipfuyo, kubatwa chibharo kwevanasikana nemadzimai chero kwevanhurume, mhirizhonga mudzimba, kupazwa kwedzimba nezvimwewo. Chero zvazvo mapurisa achibata nekusunga vapari vemhosva, veruzhinji vanoshuvira kuti mapurisa anofanira kushanda mukudzivirira kuparwa kwemhosva idzodzo.“Zvava kureva kuti mupurisa anofanira kunge achiwanikwa pose-pose munyika kuti mhosva dzisaparwe zvakanyanya nekuti kuparwa kwadzo kuri kukonzeresa kuti vanhu varasikirwe nezvakawanda zvinosanganisira pfuma neupenyu,” vanodaro Comm-Gen Matanga.Vanoti shuviro yavo ndeyekuona mapurisa achidyidzana zvakanyanya neveruzhinji mukurwisa kuparwa kwemhosva.BAZI rinoona nezvemamiriro ekunze, reMeteorological Services Department (MSD), riri kuyambira veruzhinji nezvemvura yakawanda iri kutarisirwa kunaya ichizokonzera mafashamu mune dzimwe nzvimbo dzenyika kusvika svondo rinouya. Mukuru anoona nezvemamiriro ekunze kuMSD, VaTich Zinyemba, vanoti mvura iri kutarisirwa kunaya zvikuru izvo zvinogona kukonzera mafashamu kune dzimwe nzvimbo dzenyika.“Kubva musi weChipiri (svondo rino) kusvika musi wa26 Kukadzi kuchange kuine makore kuchidziya uye kuchinaya mvura yakasimba.“Kunotarisirwa kuti nzizi dzichazara zvakanyanya, kunyange kunzvimbo dzinenge dzisina kunaya mvura vanhu vanofanirwa kuziva kuti nzizi dzinokwanisa kuzarira kumusoro.“Mvura zhinji inonaya husiku nekudaro tinokurudzira kuti vanhu vangwarire apo vanosvika pamazamuko vachida kuyambuka munguva dzehusiku,” vanodaro VaZinyemba.Vanoti mvura yakanaya zvakanyanya kumativi mana enyika mumazuva adarika izvo zvakaona ichidzika zvekusvika 300 mm kune dzimwe nzvimbo.“Nzvimbo zhinji dzenyika dzakawana mvura yakaringana kusvika izvozvi,” vanodaro VaZinyemba.
Vanozivisawo bazi reCivil Protection Unit, vatungamiri vematunhu, mapurisa nemamwe mapazi kuti vagare vakagadzirira njodzi inogona kukonzerwa nemvura yemafashamu iyi.Zvakadai, mvura iri kupinda mumadhamu emunyika iri kuramba ichiwanda sezvo mamwe achinzi akatozara kare.
Mukushi wemashoko kuZimbabwe National Water Authority, Mai Marjorie Munyonga, vanoti madhamu emunyika akazara nechikamu chiri pakati nepakati che68,9%.“Dhamu reManyame rasvika pachikamu che92,1%, Gwayi 67,3%, Mazowe 90,4% neMzingwane iri pa84%,” vanodaro Mai Munyonga.Vanoti madhamu anosanganisira Zhove, Mtshabezi, Nyambuya, Kushinga-Phikelela, Wenimbi, Rusape neSiya atozara zvekufashukira. – The Herald.Kingstone Mapupu
MUKADZI wechidiki anogara muHarare asi kumusha achibva kuMasvingo, anoti kwenguva inosvika makore 13, atambura nekuitwa mudzimai nemhuka dzinosanganisira zikatsi nenyoka kwozoti nemunhurume waasingazive.Nekuda kwekuti anokumbira kuchengetedzwa kuruzhinji, mukadzi watichangodoma saChipo (31) uyu anoti ashaya zano rekuita nedambudziko raakatarisana naro.Kunze kwaizvozvo, Chipo anoti sikarudzi yake yakavharika nekuda kwechinyama chakamerako icho chakafanana nenyama yeguru – asi anongoitwa mukadzi nezvinhu izvi zvakadaro.Anotiwo dzimwe nguva anopepuka pakati pehusiku ari kumakuva uko anenge achidya nyama yaasingazive kuti ndeyei apo anenge aine vanhu vasina kupfeka.Chipo anotizve nyoka inomuita mukadzi painopedza nezvake, inobva yapinda mudumbu make, yozobudamo mushure menguva refu apo inozonyangarika.“Rangu dambudziko rakanyanya. Zvakatanga dziri mhuka mbiri – zikatsi nenyoka. Kwakazouya zverume refu, rinondivinga kunyangwe ndakasvinura kana kuti ndirere richishinha neni zvechisimba. Izvi zvinoitika kwenguva refu.“Kana ari murume uyu, anotanga nekundibata-bata ndichitomuona. Asi haataure, anongondikumura hembe oitoita zvaanoda neni. Ndinosara ndichitorwadziwa, iro rume iri ratsakatika,” anodaro Chipo, uyo akazopotera kuKwayedza achiti anotsvaga rubatsiro. Anoti rume iri rinowanzomuinga rakapfeka mbatya chena kana nhema.“Rinouya kaviri kana katatu pasvondo ndiri mumba mangu mekurara kana kuti ndinotanga ndichiita sekurota.“Ndinotya kutaura naye sezvo achiuya akafinyamisa chiso chake, dzimwe nguva anotarisa kudivi kana ndikaedza kumucherechedza.“Anopeny’a kumeso kwake, akangobuda mumba munosara muchiita maungira emazwi emadzimai nevarume vandisingaone izvo zvinozongonyarara,” anorondedzera nhamo yake Chipo.Anotizve pane zikatsi hombe rinouya kwaari akasvinura kana akakotsira rosvikonanga pakati pemakumbo ake, apo rinoburitsa rurimi rwurefu urwo rwarinonanzvisa sikarudzi yake.Chipo anoti mushure mezvo, katsi iyi inozoshereketa naye ichimuita mukadzi pamadiro ichimumara nemazinzara zvinomurwadza zvikuru.“Katsi iyi inozondisiya uye apo painenge yandiregera ndinoona sekunge ndashinha nemunhu. Inozongobva ichiita zvekutiza ini ndozosara ndave kushushikana ndichirwadziwa.” Anoti katsi iyi inhema uye yakakura kunge zimbwa, iine maziso makuru zvikuru.“Nyoka zvakare inongoerekana yapinda mumba mangu, yotananga kundinanzva mumakumbo nesikarudzi pashure yozopinda nemusoro.“Mushure mechinguva, inozopinda yose mudumbu mangu umo inonogara kwenguva ingaite maaawa maviri kana matatu – ndichitoona. Dumbu rangu rinotanga kufutunuka.“Inotozobuda zvayo yakanyorova ichiita seinobva mumvura apo inondinanzva zvakare,” anodaro mukadzi uyu, chiso chake chakaputirwa nekusuwa.Panobuda nyoka iyi mudumbu make, Chipo anoti dumbu rake rinosara richikwata semvura iri pamoto, apa achinzwa seanodamburwa matumbu kana kuti seanorumwa nemuchenje.“Ndinozonzwa kuda kuenda kuchimbuzi uko ndinonoburitsa tsvina neweti zvinenge zvichipisa. Ndinototarisa ndichityira kuburitsa hura pakuita tsvina.”Chipo anotizve mhando yenyoka inomushandisa haaizive asi ine musoro mutsvuku, mutumbi wavo wakasviba kuti ndoo uye yakareba zvekuita mamita matatu.Mhuka idzi nemurume anoti zvinogona kuuya zuva rimwe chete zvichisiyana nguva asi chinonyanya kutanga inyoka, kuchizotevera katsi, kozopedzisira nezirume refu.“Ndanzwa nekutsvaga kubatsirwa, kumaporofita ndapedza. Vabereki vangu vanoti baba vanonamata kwavo, amai vachiendawo kwavo. Vanongonditi ‘namata zvinopera’.”Kunze kwaizvozvo, Chipo anoti dzimwe nguva anongobengenuka husiku ari kumakuva aine varume nevakadzi uko vanenge vachidya nyama yaasingazive kuti ndeyei uye vasina kupfeka.“Pane vamwe vanhu vandinoziva vekumusha kwedu avo vanonditora kuenda neni kumakuva vanosvikogara neni ikoko vachindipa nyama yandisingazive kuti ndeyei. Vanotaura kuti ndikaramba zvavanoda, vanondiuraya kana kundiremadza.“Mumwe wacho anobva kumusha kwedu chaiko, panguva yavanonditora mazino angu anokura kuita seenguruve yemusango zvekuti handizogona kana kuvhara muromo wangu. Ndinozoerekana ndasvika kumba ndisingazive kuti ndafamba sei,” anodaro.Mukadzi uyu anoti kwaanofamba kunobatwa hama yake yepedyo ichinzi ndiyo inokonzeresa zvose izvi.“Asi kuzvipedza ndiro dambudziko – vaedza vaedzazve zvichiramba.“Ndakaroorwa ndikarambana nemurume nekuda kwedambudziko irori. Izvozvi ndine mwana anoda kuchengetwa, baba vacho handizive kwavari.“Ndakamerawo nyama nhema-nhema inenge susu kana kuti guru kusikarudzi iyo inondivhara.”Chipo anoti akaburitswa basa kwaaimboshanda nekuda kwedambudziko iri achinzi ambonobatsirwa.“Ndakamboenda kumachiremba echiRungu ndichiti zvimwe ndine zvirwere zvepabonde ndikawanikwa ndisina. Vanambuya vangu kumusha vakambondipawo mishonga yechivanhu vachiti ndine njovhera asi vakazvishairawo pazvo. Ukuwo amai vanonditi kubvira ndiri mudiki ndaigara ndichigwabvura kukwenya kunhengo dzangu zvinoreva kuti zvinhu izvi zvakabvira kune neni,” anodaro Chipo achikumbira kuti mufananidzo wake usaburitswe sezvauri sezvo achiti “zvinondimakisa nehama dzangu”.Kingstone Mapupu
ZVISINEI nekuti vamwe vanhu havanzwe zvakanaka kuva pedyo nemazizi – kunyanya zvekusvika pakudya nyama yacho – nekuda kwekuti anonzi anodyidzana nevaroyi, pane varume vanotandara vachinwa doro panzvimbo yemabhizinesi yekuGlen View 1, muHarare, vari kunzi vakaita “party” yenyama yeshiri idzi nguva pfupi yadarika.Mazizi akadyiwa nevanhu ava anonzi ainge abatwa murimwe bhawa rine mukurumbira reko.Chikwata chevarume ava chinonzi chaitungamirirwa naHarmony Bond naSydney Sniper, avo vanonzi vakabata mazizi maviri ayo avakazouraya, ndokugocha nyama yacho, iyo yavakazodya nezvimwe zvidhakwa.Bond – uyo akasvikirwa neKwayedza ari pabasa pake apo anoshanda murimwe siraha (bhucha) riri panzvimbo iyi – anotsinhira kuti vakadya nyama yemazizi neshamwari yake Sniper nevamwewo. Zvisinei, anotsenga-tsenga mukanwa achiti mazizi avakadya haasiriwo anozivikanwa neruzhinji.“Nyaya yenyu yakanaka mukoma (kureva munyori uno), ichokwadi takadya shiri, kwete mazizi. Takadya ini naSniper nevamwewo, nyama yacho yaifamba zvikuru seimwe yatinodya.“Haasi mazizi aye anozivikanwa – aya anonzi ‘mazizi mbolly’ asinganyanye kuwanikwa muno,” anodaro Bond.“Mukoma ndiri pabasa tingadai tataura asi onai muRungu wangu auya, ndinoda kuita basa. Tine shiri dzatakauraya tikadya kwete mazizi sekutaura kwevanhu,” anodaro.Murume uyu akabva apinda mubasa make asati atsanangudza zvakawanda.Bond naSniper vose vanoshanda zvinova zvakashamisa vagari venzvimbo iyi kuti sei vakadya nyama yemazizi ivo vachikwanisa kuzvitengera yavo nyama kana vaiva vabatwa nenhomba.Sniper – uyo anonzi ndiye akabata mazizi aya mubhawa – haana kuonekwa sezvo pakashanyirwa nzvimbo iyi ainzi aive kubasa kwake kuimwe kambani inogadzira zvinwiwa. Bond akaudza Kwayedza kuti Sniper aiva kubasa ndokuti anoonekwa bedzi mazuva eMugovera neSvondo uye haana nharembozha.Mumwe wevanhu vanoshandira panzvimbo yemabhizinesi iyi, VaShepherd Kadirire (50), vanoti Bond naSniper ndovo vakatanga kudya nyama yemazizi iyi, vamwe ndokuzoshwaudzawo mukanwa.“Chinoshamisa ndechekuti vanhu vakabata mazizi ava vanoshanda, vanowana mari yekutenga nyama. Munyaya iyi tinoti kumadzimai kumba uko ngavabikire varume vavo vasati vauya kubhawa nekuti izvi zvinoratidza kuti varume ava vaiva nenzara,” vanodaro VaKadirire.VaJimson Ndezha (40) vanotsinhirawo vachiti zvinonyadzisa kuti varume vakuru vanogara pasi kuundura nekuzogocha nyama yemazizi.“Mazizi aya akabatwa mubhawa ratinonwira pano, akabuda muceiling ndokunomhara paterevhizheni apo maiva makazara vanhu vachiona bhora. Akarohwa ndokuzobatwa nevanhu vaivamo apo akazotorwa naBond naSniper.“Vakatoisa nyama yacho mhiripiri ndokudya,” vanodaro VaNdezha. Gidza Edwin (44) anoti zvakaitwa nevarume ava zvinoratidza kuruta.“Sniper naBond ndivo vakabata nekuuraya mazizi aya vakaaundura ndokuzobvisa misoro nemakumbo acho vakarasa, apo vakazonogochera pabraai stand yepane rimwe bhawa. Vakadya nyama yacho vaiti ine oil yakawanda kudarika yenguruve. Vamwewo vakadya nyama yemazizi vasingazive,” anodaro Edwin.Mumwewo asingade kudura zita rake rizere asi anongozviti George, anoti nyama iyi yakatobvubvudzanwa nezvidhakwa.“Kune vamwe vakadya vasingazive. Isu tinoziva kuti mazizi anoshanda nevaroyi, zvino vanhu vakadya nyama iyi havagume vobatwa nemashavi ehuroyi here?” anodaro George.Imwe nyaya iri kunetsa ndeyekuti sei mazizi aya asina kutya kubuda muceiling yemubhawa maiva muzere vanhu achinomhara pamusoro peterevhizheni? Nyanzvi munyaya dzezvechivanhu, Sekuru Elisha Mutanga, vanoti mazizi anofambidzana nezvakaipa uye kazhinji akachema, mumusha munoitika chakaipa.“Zizi harifanirwe kudyiwa kuburikidza nemabasa aro akaipa. Onai rinodya nyoka, madzvinyu, matatya nezvimwe zvisina kukodzera,” vanodaro Sekuru Mutanga.Ray Bande ari kwaMUTARE
MUKADZI wekuPenhalonga, kwaMutare, uyo akaroorwa pabarika remadzimai matatu, anonzi anga achigara nemikweshwa yenyoka mbiri dzerudzi rwemhungu mumba make idzo anoshandisa semushonga wemupfuhwira unoita kuti murume wake amude “moto” kudarika vamwe vakadziny’ina vake.Mudzimai uyu anonzi zvakare aishandisa nyoka idzi kuti vakadziny’ina vake vagare vachiwirwa nerushambwa.Nyoka idzi – hadzi nerume – idzo dzose dzakareba kudarika mita imwe chete, dzakazobatwa nemumwe muporofita pamusha paCharles Bande, murume ane barika remadzimai matatu.Madzibaba Nobert Rwenga wechechi yeTsime Reupenyu Apostolic Sect ndiye akabata mazinyoka aya. Madzibaba Rwenga anoti nyoka idzi dzange dzichikonzera hurwere hwemudzimai wechipiri waBande uyo anonzi ave nemakore matatu akarara panhovo.“Ndakabva kuSouth Africa uko kwandiri kugara pari zvino mushure mekunge ndashevedzwa nevamwe vanhu. Ndave muno kudaro, ndakazoshevedzwazve nevemhuri yekwaBande avo vanoti vane dambudziko rine chekuita nemweya yakaipa.“Sekuona kwedu, vanoratidza kuziva honzeri yedambudziko ravo semhuri. Takanamata pamba pavo ndokuvatsanangurira kuri kubva dambudziko ravo. Ndakatanga basa rangu apo ndakange ndiri panzendichivaudza bedzi zvekuita.“Ndakati baba vemusha uyu vabude kunze kwemba, vafambe nhano nhatu vobva vamira. Ndakavati vachere pavainge vakamira, ivo ndokuchera kudzika chidimbu chemita vachibva vawana paine bhodhoro rakanyorwa zita rekuti ‘Mike’ nemamwe mazita maviri asingaverengeke.“Mike mwana wemudzimai wechipiri (waBande) uyo akashaika. Mubhodhoro iyi maiva nemushonga netsono,” anodaro Madzibaba Rwenga.Anoti akaudza vabatsiri vake kuti vasanganise hupfu nemvura izvo akatora akanatira akazvozvimwaya pachivanze chemusha uyu chose.“Hapana kutora nguva yakareba apo vabatsiri vangu nevemhuri yekwaBande avo vakange vari mumba vakandishevedza vachiti ndinovabatsira. Ndakaudza vanhu vaivepo kuti vandiseche, vaone kana pane zvandaiva ndakaviga.“Ndakabvisa gemenzi rangu ndokunanga mumba kunobata nyoka idzi. Imwe yacho yakandiruma kaviri kunze kweruwoko uye ndakatanga kunzwa kupera simba. Ndakazobatsirwa nevamwe vemunharaunda iyi vanopinda chechi yepositori,” anodaro.Bande anotsinhira kuti akabatsirwa naMadzibaba Rwenga.“Hapana kupokana kuti munhu waMwari akatibatsira. Mudzimai wangu airwara uye ari kuratidza kuti ave nani, kunyangwe zvazvo ndiri kuda kumboona kwenguva yakati kuti kana zvakatibatsira zvechokwadi,” anodaro Bande.Mudzimai wake mukuru, Etty Mutandi, uyo ari kuperekedza mukadziny’ina wake – Gladys Zindi, kunoongororwa kupora kwaari kuita uye achimuchengeta – anotsinhirawo kuti ave kunzwa zviri nani zvikuru.“Handikwanise hangu kutaura kuti nyoka idzi ndedzaaini asi tose tinoziva muridzi wadzo. Ndinongofara kuti (Zindi) ave kunzwa zviri nani kubvira pakachenurwa musha.“Haaikwanisa kudya sezvo aingorutsa ropa pose paaidya asi iye zvino ave kudya achiratidzawo kusimba,” anodaro. Zindi anotiwo ave kunzwa zviri nani pautano hwake.“Ndave kunzwa zviri nani iye zvino uye ndinovimba utano hwangu hucharamba huchiita zvakanaka. Handikwanise kutaura zvakawanda nekuti ndichiri kuda kuona kuti ndanyatsopora here,” anodaro.Mudzimai wechitatu waBande, Sophia Maronge, anoti anozviziva kuti ari kupomerwa kuti ndiye anochengeta nyoka idzi, izvo zvose anoti manyepo.“Zvakawanda zvakataurwa pamusoro pangu ndichinyeyewa. Ndinoziva kuti vanondifungira kuti ndini ndiri kukonzeresa zvose izvi nekuti ndinoenda kuchechi yeJohane Marange uye ivo vanopinda chechi isiri yepositori. Handina nyoka dzandinadzo zvachose. Handina zvekutaura nekuti zita rangu ratosvibiswa kare,” anodaroMuchaneta Chimuka
VANHU vemarudzi akasiyana vane tsika dzavanotevedza kana vachinge vafirwa nevadikani vavo zvakaita sekupfeka mbatya nhema idzo dzinozivikanwa nekuti “sori”.Tsika yekupfeka sori — kubva nakare — yagara inotevedzwa nemarudzi aakasiyana, zvose vanhu vatema nevachena.Ndokusaka pafiwa vanhu vachipfeka mbatya nhema — sori — kana kungosungira jira dema semucherechedzo wekuti munhu ari panguva yekusuwa.Parufu chaipo, hama neshamwari dzepedyo dzinoonekwa nekupfeka zvitema — vamwe kubva kumusoro kusvika kutsoka.Asi tsika iyi ichiri kutevedzwa nevakawanda here muZimbabwe?Albertina MandebvuKwayedza yakaita ongororo yetsika iyi nedonzvo rekuda kunzwa kukosha kwekupfeka sori uye kuti vakawanda here vachiri kuitevedza.Mbuya Albertina Mandebvu (49), mugari wekuTynwald North, muHarare — avo vanoti vanosvikirwa neshave nenjuzu — vanoti mudzimai kana murume anenge afirwa anogerwa musoro pamwe nekupfeka mbatya nhema kuti vanhu vanouya parufu vazive munhu wekubata mawoko.“Tsika yekupfeka mbatya nhema kana munhu afirwa ichiriko, kunyangwe zvazvo isiri kuitwa nemazvo semakare. Kare, mudzimai anenge afirwa aitoita gore kana kudarika achipfeka sori, asi mazuva ano vamwe vave kungopfeka panhamo ipapo bedzi kana kutoramba kupfeka sori yacho.“Kunyangwe tsika yekugerwa musoro kweafirwa haichaitwa nemazvo nekuti vamwe vava kungodimburirwa vhudzi shoma sechirango asi kare munhu aitogerwa musoro wose — kusara ava nezuda,” vanodaro Mbuya Mandebvu.Sekuru MushunjeNyanzvi munyaya dzechivanhu vari zvakare mutungamiriri wesangano reZimbabwe National Practitioners Association (ZINPA), Sekuru Friday Chisanyu, vanoti tsika yekupfeka sori ichiriko, kunyangwe zvazvo vamwe vasisaikoshese.“Somuenzaniso, kana mudzimai achinge akaroorwa nevanhu verudzi rwechiMoslem uye ari Muzezuru kana achinge azofirwa nemurume, anopfekedzwa mbatya dzesori zvichienderana nerudzi rwekwaakaroorwa. Kana vanatezvara vakati muroora wedu haapfeke sori, ndizvozvo. Saka zvinosiyana nzvimbo nenzvimbo uye marudzi nemarudzi,” vanodaro.Sekuru Chisanyu vanoti kune mamwe machechi asingatenderi kuti vanhu vapfeke sori nokudaro tsika iyi havaitambiri zvachose.Asi VaShepard Chiwanza (64) vekuTafara, muHarare, vanoti mukadzi akafirwa anotengerwa dhirezi dema nehama dzemurume kana madzisahwira, zvichibva pamari inobviswa nevanhu yekuchema mufi inonzi “chema”.“Mudzimai akafirwa anopfeka dhirezi dema nedhuku racho. Izvi ndizvo zvinoratidza kuti ari panguva yekuchema. Kunyangwe vanhu vanenge vachisangana naye, vanomunzwira tsitsi happy wheels nengoni.“Zvinobatsira kuti asarambe achisangana nemashura. Ndiko kusaka paya muchiona vanhu vanenge vari kuenda kunhamo vachisungirira jira dzvuku pamotokari nekuti mumigwagwa unogona kusangana nemashura akawanda mushure mekufirwa,” vanodaro.Sekuru Singlawyer Mushunje (53) avo vanogara kuEpworth, vanoti munhu anenge afirwa anogerwa vhudzi rose pamwe nekugara akapfeka mbatya nhema.“Varume vanowanzosungirira kajira katema muruwoko kana kusonerwa kapenga katema pahembe. Vamwe vanongosungwa ruwoko negavi iro rinozongobva roga nekuoma. Madzimai ndiwo anosungirwa kupfeka rokwe dema nedhuku racho asi hazvifanire kunge zviri zvemachira anodhura kana anopenya.“Ringi remuchato vamwe vanobvisa rokandwa muguva asi vamwe vanochinja chigunwe voriisa kuchigunwe chihombe kuratidza kuti vave shirikadzi kana tsvimborume. Kubviswa vhudzi mucherechedzo wekuti wave kutanga upenyu hutsva, usina mudikani wako uye vhudzi rinozomera idzva,” vanodaro Sekuru Mushunje.Vanoenderera mberi vachiti kana ari mambo kana ishe anenge afa, vanhu vemudunhu rake nehama dzepedyo vanosungirira machira matsvuku mumusoro nemumawoko apo vazukuru vanosungirirawo machira machena mumawoko nemumusoro.“Izvi zvinoratidza kuva nehumwe pakuchema mambo wavo nokuti mambo ndewemunhu wose. Apa hapapfekwi zvitema,” vanodaro Sekuru Mushunje.Mudzimai wechidiki, Siceclsiwe Nkala (37), wekuGlen View, muHarare, anoti mbatya dzesori dzinopfekwa nevarume kana vakadzi vanenge vafirwa nevadikani vavo.“Zvisinei nekuti mbatya dzesori patsika dzedu dzinonzi dzinofanira kupfekwa nevarume kana madzimai anenge afirwa, vakadzi ndivo vanonyanya kutevedza tsika iyi kudarika varume.‘‘Kashoma kuona murume akapfeka sori.“Asika, mamwe madzimai echidiki anogona kunyara kuonekwa vakapfeka mbatya nhema dzesori nekuti vanozeza kubvunzwa kana kunyevewa kuti murume wake akafa nei.“Sori pamwe pacho yakanaka asi pamwe inogona kuunza nyaya dzerusarura muvanhu,” anodaro.Mai Shannie Chakanyuka (43) vekuNyatsime, kuChitungwiza, vanotiwo tsika yesori inofanira kutevedzwa kuitira kuti vanhu vasanetseke nekubvunza munhu wekubata mawoko panenge pafiwa.“Tsika iyi yainyanya kukosheswa kare uye kumamisha, asi nepamusaka pekupindana kwemarudzi uye nhau dzemakereke, unogona kutowana vanhu vakapfeka mayunifomu ekuchechi ugoshaya kuziva wacho afirwa.‘‘Vamwe vanogona kutoita fashoni panhamo vopfeka hembe chena nekuti isarudzo nekodzero dzevanhu kutevedza zvitendero zvavanoda.“Pane dzimwe nhamo zvakare, unogona kutowana vanhu vakawanda vakapfeka zvitema — varume vaine masutu matema nekuti dzimwe nhamo mazuva ano dzinotoita kurongerwa mapfekero, vanhu vachitotumirwa makadhi emapfekero (dress code),” vanodaro.Mai Chakanyuka vanoti ukaenda kune dzimwe nhamo usina kupfeka zvinenge zvakataurwa, unogona kutorambidzwa kusvikapo.Mai Diana Dzinga (58) vekuGlen View 4, muHarare, vanoti munhu anenge afirwa anopfeka mbatya nhema dzesori asi achizosunungurwa kudzibvisa mushure mekurohwa kweguva kana nyaradzo yemufi apo anochenurwa kuti achiroorwa hake kana kuroora zvakare.Tsika yekupfeka zvitema semucherechedzo wekuratidza kuchema inowanikwazve kana kuvatambi vemitambo yakaita senhabvu.Vatambi kana vatsigiri vemitambo yakasiyana — vatema kana vechichena — vanopfeka kachira katema (arm band) muruwoko kuyeuka vanenge vafa.VARIMI vekuBindura South, kuMashonaland Central, vari kubatsirikana nezvirongwa zvekukohwa mvura izvo zviri kutungamirirwa nenhengo inovamirira mudare reNational Assembly, Cde Remigious Matangira.Cde Matangira vanoti vari kuita mabhindauko akasiyana ekukohwa mvura mudunhu iri nechinangwa chekusimudzira mabasa ekurima.“Muno tine madhamu atakaona asingapwe mvura, ndiwo atiri kushandisa munyaya dzemadiridziro kuitira kuti varimi vawane chouviri. Tine Nhunguza Irrigation Scheme, Tsunda Weir, Masembura Dam, Zvarimwa Weir, Nyamatsatse Weir neNekate Irrigation Scheme,” vanodaro.Cde Matangira vanoti muzvirongwa zvemadiridziro izvi vari kushanda nebazi rinoona nezvenharaunda, mvura nemamiriro ekunze.“Kuno kunorimwa, ndiko kudya kwedu uye veruzhinji vanotowana raramo. Hatidi simbe, ivhu rine upfumi,” vanodaro Cde Matangira.“Tichaenderera mberi nekuvandudza mabasa ekurima. Tinotenda Hurumende nekutipa ivhu. Tinorima chibage uye tine Tongai Milling muno muMash Central yatinoda kuvandudza inova inoona nezvekugadzirwa kwehufu kuitira kuti tikwanise kutengesa hupfu muno pamwe nekunze kwenyika,” vanodaro.Mashoko avo anotsinhirwa naVaParadzai Dyare vanove sachigaro wezvirongwa muBindura South vachiti mabasa ekurima ari kuvandudza upenyu hwevarimi vakawanda mudunhu ravo. “Vabereki vari kuendesa vana kuzvikoro, kuvaka dzimba nekutenga zvakaita sezvigayo zviri kuvapa bhizinesi. Chimwe chinoita kuti kurima kwedu kubudirire ndinoda kutenda madhumeni eAgritex avo vanoshanda nesu mukutipa ruzivo,” vanodaro. Nhunguza Irrigation Scheme iri kubatsira mhuri dzinosvika 350 idzo dzinorima zvirimwa zvakasiyana pamahekita 500.Varimi vari pasi pechirongwa ichi vanorima zvinosanganisira mbatatisi, magaka nematomatisi vachitengesera makambani makuru.Mumwe wevarimi ava, Mai Calister Sonhiwa (53), vanoti vari kubatsirikana zvikuru nechirongwa chemadiridziro ichi.“Ndakatanga kurima mugore ra1979 uye tinorima kubva gore richitanga. Zvirimwa zvedu zvinoita nekuda kwenzira dzekukohwa mvura dzatinoshandisa iyo tinozoshandisa kudiridzira. Zvimwe zvirimwa hatimirire mwaka wazvinorimwa, chatinokoshesa kuvapo kwemvura chete,” vanodaro Mai Shonhiwa.Vanotenda bazi rinoona nezvenharaunda, mvura nemamiriro ekunze nerubatsiro rwavanowana muzvirongwa zvemadiridziro.VAGARI vekuBindura South vave kubatsirikana nemabhindauko akasiyana ari kuitwa mudunhu ravo ayo anosanganisira kuvandudzwa kwezvikoro, migwagwa, nemakiriniki.Zvirongwa izvi zviri kutungamirirwa nemumiririri weBindura South mudare reNational Assembly, Cde Remigious Matangira.Cde Matangira vanoti vanoona zvakakosha kusimudzira nyaya dzebudiriro kuburikidza nekuvandudza zvivakwa zvakaita sezvikoro nemakiriniki mudunhu ravo.“Dzidzo neutano ikodzero yevanhu vose naizvozvo ndichaenderera mberi nekuvandudza upenyu hweveruzhinji. Ndakakura ndiri nherera, ndikaendeswa kuchikoro nemapirisiti echechi yeRoman Catholic.“Mukukura, ndakatarisa raramo yevanhu munharaunda yandaigara ndikaona vana vazhinji vaida rubetsero – nherera nevaishaya. Ndipo ndakatanga kubatsira, kusvika iye zvino ndabatsira vana vane chitsama kuvaendesa kuchikoro, kusanganisira kumayunivhesiti,” vanodaro Cde Matangira.Zvikoro zviri kubatsirwa nekuvandudzwa zvivakwa nezvimwe zvakasiyana naCde Matangira zvinosanganisira Thrums Primary, Nyava Primary, Mashambanhaka Primary, Saimoona Primary, Chireka Secondary neMaizelands Secondary.Mukuru wechikoro cheSaimoona Primary, Mai Elizabeth Muchineripi vanotenda Cde Matangira nekubatsira kwavari kuita pachikoro chavo.“Patinogumirwa ndipo panotangira Honourable Matangira, handizivi kuti ndovatenda sei. Vanotibatsiro kutangira pamabhuku ekunyorera chikoro chese. Vakativakirawo imwe kamuri yokudzidzira mushure mekunge vaona vana vachifundira pasi pemuti,” vanodaro.Cde Matangira vanoti vanosimudzirawo nyaya dzeutano mudunhu ravo.“Ndichifamba mumakiriniki, vamwe vanoti vanoda imba inogara madzimai akazvitakura akamirira kusununguka (mothers waiting room) nekuda kwekuti dzimba dzavo dziri chinhambwe nekune makiriniki,” vanodaro.Mukoti mukuru paRutope Clinic, Sister Stella Khumalo, vanoti vakavakirwa imba inogara madzimai akazvitakura vachimirira kusununguka naCde Matangira.“Takavakirwa Mother’s Shelter Room yedu ine dzimba sere zvinova zvinoderedza kurasikirwa neupenyu hwevanhukadzi pamwe nevana. Tinotenda Honourable Matangira neruwoko rwavari kupa makiriniki emuBindura South,” vanodaro Sister Khumalo.Cde Matangira vari kubatsirawo mukuvakwa nekuvandudzwa kwemamwe makiriniki ari mudunhu ravo anosanganisira Muchapondwa Clinic neGlamorgan Clinic.Pamusoro pezvo, Cde Matangira vakabatsira mukuvandudzwa kwemugwagwa weHora-Mupandira nemimwe yemudunhu ravo.Nyaya dzose naDaphne Machiri
VANOMIRIRA Bindura South mudare reNational Assembly, Cde Remigious Matangira, vari kubatana nevatungamiriri vematunhu vanosanganisira madzimambo, masabhuku nemakanzura mukuona kuti mari yekusimudzira budiriro mudunhu ravo, yeConstituency Development Fund (CDF), yashandiswa nemazvo.Vachitaura pamusangano wevatungamiriri vemudunhu ravo uyo wakaitirwa pamahofisi eBindura Rural District Council, kuBindura, nguva pfupi yadarika, Cde Matangira vanoti mari yeCDF inoda kushandiswa nemazvo uye nenzira inobatsira munhu wose.“Ini semufudzi wehwai dzake kuno, chasara iye zvino kuendesa magwaro acho kuti mari ichiuya. Mari iyi inofanirwa kubatsira munhu wose, zvisinei nezera kana rudzi. Ichange ichishanda sekutenderana kwatakaita veruzhinji nevanotungamirira mawadhi,” vanodaro Cde Matangira.Vanoti mari iyi ichashandiswa mumabhindauko anosanganisira kucheresa zvibhorani nekuvaka muzvimwe zvikoro zviri mudunhu iri.“Mari iyi inopihwa matunhu ose neHurumende. Tange tave nemakore tisiri kuiwana, naizvozvo tinotenda mutungamiri wenyika President Emmerson Mnangagwa nekutiyeuka. Isu seBindura South, tiri kuda kuita zvinogara zvakadaro mukuvandudza nyika pamwe neupenyu hweveruzhinji,” vanodaro Cde Matangira.Mambo MusanaVachitaurawo pamusangano uyu, Mambo Musana, VaJoel Nyarumwe, vanotsinhira kuti mari yeCDF inofanira kushandiswa zvakanaka.“Mari iyi inofanirwa kushandiswa nemazvo zvekuti kana vanofamba vachitarisa vanoona zvinhu zvinoendeka uye zvinobatika, zvinopa pundutso kune veruzhinji.“Ndinotenda MP wedu VaMatangira. Murume uyu anobatsira munhu wose pasina rusarura mukuvandudzwa kwezvikoro, makiriniki, migwagwa nezvibhorani. Ticharamba takabatana tichiita mushandirapamwe,” vanodaro Mambo Musana.Vanokurudzira veruzhinji kuti vave nepfungwa dzinosimudzira nharaunda dzavagere neupfumi hwenyika.“Ndinotenda zvakare Hurumende ine moyo nesu nekutipa mukana wekutiwanisa mari (yeCDF) naizvozvo tinovimbisa kuti tichaita zvinobatsira veruzhinji, zviri pachena uye pasina makakatanwa,” vanodaro Mambo Musana.Vachitaurawo pagungano iri, chamangwiza wekanzuru yeBindura Rural District Council, Dr Savie Munoriyarwa, vanoti vachaenderera mberi nekushanda pamwe chete nevamwe vatungamiriri vemudunhu iri.naIgnatius Mabasa
KANA usina kuzviona nemaziso ako kana kuzvinzwa nenzeve dzako, zvitye nekuti mazitye, hadzisi hembe itsva. Variko vanongobvuma manzwira-nzwira neekuti kwaMuzabanani nzou dzapera kufa nemariva. Iwe kana usina kuzviona nemaziso ako, unodirei kubika makuhwa mukasoro kako kuti uzoashambadza neziromo rako rinenge satellite dish? Makuhwa akanzi nevamwe iredhiyo yaSatani uye vanhu vanotaura nekumhanyisa makuhwa ndiwo maDJ aSatani. Rurimi rwunocheka kudarika banga, nekuti kuchekwa nebanga kunopora, asi kucheka kwerurimi hakupore zvekumhanya. Tichitaura kudai, pane ari kuchururuka ropa paronda raakachekwa nemashoko gore raakaroorwa – makore makumi matatu adarika ayo.Amai veshamwari yangu vakandidzidzisa kamunamato kekuti, “Mwari, ndidzidzisei kuvhara muromo wangu kusvika ndave kuziva zvandiri kuda kutaura.” Asi nyangwe zvakadaro, vamwe vanhu vane miromo inodurura tsvina ine korera. Vese vanenge vataudzwa navo vanosara vachirwara kana kutofa.Asi usati wataura, bvunza mibvunzo mitatu inoti: Zvandiri kuda kutaura izvi ndezvechokwadi here? Zvine basa here kana ndikasazvitaura? Zvine mutsa here? Mazuva ano atakombwa nemashoko emaWhatsApp anenge tsoko dziri kusvetuka-svetuka mimiti, vanhu vazhinji vapera kufa. Variko vari kuita basa rekutsvaga manyepo nemakuhwa ekufambisa paWhatsApp. Varikowo vakamirira kugashira mashoko ekuti vapfuudze kune vamwe vakawanda, nyangwe vasingazive kuti zvavapfuudza izvi ichokwadi here kana kuti inhema.Saka kune vagari kuDomboshawa kwaMutake uko, vakatanga makuhwa ekuti kune mwana ane makore 5 ari kubhururuka. Vamwe pavakanzwa nyaya iyi havana kungoipfuudza chete, asi vakaisa nyaya iyi lipstick nepefiyumu kuti inyatsosvika kune vamwe ichiyevedza. Vakawedzera vakabva vatiwo, mwana uyu haangobhururuka chete, asi anombopota achishanduka kuita nyoka. Saka nyoka ndiani – mwana uyu kana vanhu vari kubhururutsa mashoko ekubhururuka kwemwana kwavasina kuona? Vamwe vanhu tinotambisa zvipo zvatakapihwa naMwari zvekunzwa nekutaura. Unozviziva here kuti kune mbeveve nematsi dzinoti dzikakuona uchitaura dzinoti zvake anotaura nekunzwa, asi havazive kuti muromo wako iMissile? Pawakafambisa mashoko emakuhwa ekuti kune mwana ari kubhururuka achimbopinduka kuita nyoka wakambozvibvunzawo here kuti dai mwana uyu ari wako wainzwa sei? Mwana ari kupomerwa zvinhu izvi mwana mudiki kwazvo, uye mashoko aya anogona kumuita kuti asemwe nekuvengwa nekufungirwa, nekutyiwa zvekuti kukura kwake kunogona kuzokanganisika. Kupomerwa zvausiri, kana zvausina kuita kuurayiwa.Kuroya hakusi kwekutasva bere usina kupfeka uchibuda husiku chete. Variko varoyi vanoroya nenyoka inonzi rurimi. Varoyi vanoroya nerurimi vanongoshama, rurimi rwavo rwokobora vamwe. Kana vakobora, vanobva vasvova vachienda, asi vanenge vatouraya. Makuhwa nekunyeya madhimoni asingabude pamberi pevafundisi kuti munzi makanaka. Asi Mwari vanoti, “Mumuromo menyu murege kubuda shoko rakaora, asi rakanaka rinounzira nyaya avo vanonzwa.”Ndinozviziva kuti vazhinji vedu tiri kutamba nhamo, asi nyangwe ukave murombo akaita sei, rega kuve murombo zvekushaya chokwadi mauri.Usati wabaya foni yako kuti iite forward mashoko auri kuda kupfuudza mberi, zvibvunze kuti nyaya iyi yatangwa nani? Uye akaitanga nechinangwa chipi. Regai tsika yekupfuudza mashoko abva kune rimwe group achiti, “Munhu ane photo iyi muSatanist. Atouraya vanhu 11. Udzaiwo mamwe magroup.” Mwari vanoti, “Asi ndinokuudzai kuti vanhu vachazvidavirira pamusi wokutongwa pamusoro peshoko rimwe nerimwe ravakataura risina maturo.”Kingstone Mapupu
VAGARI vekwaBangure, kwaNyashanu, mudunhu reBuhera, vanoti vaoneswa chitsvuku nechavanoti chikwata chenjuzu idzo dzavanoti dzinovakurura mbatya vachisara vari musvo, kuvabvutira hove dzavanenge vabata nekuvafurufusha pavanoedza kudiridza mapindu avo nemvura yemudhamu reko.Manenji aya anonzi ari kuitika padhamu idzva richangobva kupera kuvakwa reTarwira iro rinonzi imwe nguva rinoonekwa richinganduma kubvira moto pamusoro pemvura masikati machena.Vagari vekuwadhi 19 kunova kune dhamu iri vakavamba chirongwa chekurima vachidiridzira, cheTarwira Irrigation Scheme, icho chinonzi chave kukanganiswa nenjuzu dziri kudzingirira varimi.Kanzura Ngoni MusakarukaKanzura weWadhi 19, VaNgoni Musakaruka, vanoti nekuda kwenyaya yenjuzu iyi, vagari veko vave kugara vachityira upenyu hwavo.“Takabatsirwa zvikuru nesangano reWorld Vision iro rakativakira dhamu iri vanhu ndokutanga chirongwa chekurima mapindu. Zvino hamhenowo chauya chauya, njuzu dzave kudya marasha. Dzinotorera vanhu hove dzavanenge vabata dzichivakurura mbatya nekudzingirira varimi kumapindu,” vanodaro.Vanoti panoitika izvi, kunongotanga mhepo yechamupupuri inooneka vanhu vanenge vakapfeka zvichena mukati mayo avo vanotanga vachifamba asi vozobhuruka nayo. Vechikuru vanoti injuzu dzinodariso.“Svondo rakapera chairo, vanhu vairedza mudhamu iri vakaona zvishamiso apo kwakatanga chamupupuri kumucheto wedhamu, icho chinonzi chaitinhira sendege asi mukati macho muine vanhu vaiita sevaipupurutswa nemhepo. Mhepo iyi inonzi yakavhura mvura kunge makomo maviri kumativi, asi pakati ndokuita gomba zvikaita kuti vanhu vaone pasi pedhamu. Vakatoona jecha pasi vachitiwo mvura yacho yaifashaira,” vanodaro kanzura ava.Idaishe ZimhungaVanhu vairedza vanonzi vakatiza vachisiya hove dzavainge vabata apo mhepo yacho yakasvikoperera pamuti weMushumha uripo.“Chamupupuri ichi chinonzi chaiva nemoto muhombe mukati uye chakangofamba chinhambwe chinoita mamita 200 chichitibura jecha iro rinonzi raienda mudenga zvekusvika kana kiromita,” vanodaro Kanzura Musakaruka.Pakaitika izvi, mudhamu iri munonzi maiva nevanhu vaidarika makumi maviri avo vairedza apo vamwe vacho vakazosara vasina kupfeka, vakatadza kuziva ainge avakatanura mbatya dzavo.“Tine vakomana vakawanda vaivapo avo vakazongoerekana vasara nezvipfeko zvemukati chete, vabviswa mbatya dzose zvavasinganzwisise. Hapana akavabata asi vakazongoona vasisina hembe.”Musi uyu zvinonzi vanhu vainge vabata hove dzakawanda, idzo dzavakazoshaya dzose.Kudzai MukuzeNzvimbo ine dhamu iri inonzi yakagara ichiyera sezvo paisimboonekwa njuzu nemachira machena, matsvuku neegreen ainge akayanikwapo.“Vanhu vanonzi vakakururwa mbatya vakazoenda kudzimba vari musvo vanosanganisira Mai Nyaradzai Kasinganeti, Mai Talent Kasinganeti, Farirai Chikukwa, Moses Penyai naWebster Madondo uyo anova mwana wechikoro. Vakatotsvagirwa mazambia ekuvafugidza zvinhu zvashata,” vanodaro Kanzura Musakaruka.Mbuya Feredina Majoko (80) vemubhuku raTagwira vanoti nzvimbo iyi yakagara ichiyera.“Takakurira muno nzvimbo iyi ichingogara ichiyanikwa machira kumangwanani uye dzimwe nguva paiita mhute asi kukangobuda zuva machira aya obviswa,” vanodaro mbuya ava.Wadzanayi MabopeVaMorden Manjengwa (54) vemunzvimbo iyi vanoti musi wakaitika mhepo ine simba iyi, naivowo vaivapo apo vakatopona nekurara pasi uye chamupupuri ichi chakaita zvekuputika kubva mumvura.“Chakaita zvekucheka mvura chakananga kwandaiva, ini ndokubva ndangopunzika pasi kusvikira chakapera ndakadaro. Ndikazoona ndisina hembe,” vanodaro.Dhamu iri riri murwizi Tindingoma.“Hapana akamira, vanhu vakatiza vachisiya zviredzo zvavo nehove. Vamwe vakaita zvirauro zvekubvutirwa nezvinhu zvavasina kuona.“Hapana chiredzo chakawanikwa apo mhepo yakapera, zvese nehove dzacho. Kune mumwe ainge abata hove yakakurisa asi haana kuzoiona,” vanodaro.Constance DarangwaKumahombekombe kwedhamu iri kunoonekwawo shiri dzerudzi rwemajesa, idzo dzinoita matendere adzo uye zvinonzi vechidiki vanoenda kunotsvaga many’ana vachiwana matendere aya achibvira moto masikati machena, asi vakazodzoka rechimangwana racho vowana matendere aya aripo, asina kutsva.Mbuya Idaishe Chidhakwa Zimhunga (70) vemubhuku raChidhakwa vanoti vakaroorwa munzvimbo iyi masaramusi aya achingoitika.“Takaroorwa muno tichingonzi kurwizi urwu kunoyera, iyesu takamboenda tichida kuedza tikanokururwa mbatya tikadzoka kumba tisina kupfeka totohwanda nemadenhe,” vanodaro Mbuya Zimhunga.Maria MadhumiraMai Maria Madhumira (35) vemumusha waTarwira, vanotiwo vakambodarika nepadhamu iri vakaona mvura yaipfachurwa zvekuita seyaibva muzipombi.VaKudzai Mukuze (77), avo vagere mubhuku rekwaPenyai, vanotiwo mwana wavo akakururwa mbatya vachiredza naye vakazongoona ava musvo. Vanoti izvi zvakavaita kuti vatize vachisiya zvirauro nehove dzavainge vavhima.“Hamheno, pamwe mbatya idzi dzakakururwa nemhepo asi ndakazongoona asisina kupfeka. Kana kwadzakaenda hatina kukuona,” vanodaro.Wadzanayi Mabope (26) anova mumwe wevakashanda pakavakwa dhamu iri anoti vaigona kungoshaya midziyo yavaishandisa pakuvaka semafoshoro nemapiki.Constance Darangwa (47) wemumusha waTakawira anoti rimwe zuva akabvutirwa sipo mumawoko apo aigeza kudhamu ndokusiya arohwa nemvura yaiva nejecha asi nyakuita izvi haana kumuona.Kuchiti VaMoses Musengiwa (72) vemubhuku raPenyai vanoti rimwe zuva ivo nevamwe vavo vainge vagere padyo nedhamu iri apo vakazongoerekana vasisina mbatya.Farirai Chikuwa (31) anokurudzira vagari venzvimbo iyi kuti vasiyane nekuenda kudhamu iri achiti mumwe achatorwa akaendwa naye zvachose.Asi VaIshmael Chikuwa (58) vanoti nzvimbo iyi inoda kuitwa chivanhu kuti dambudziko iri ripere, vanhu vokwanisa kuita mabasa avo sekuredza hove nekudiridza mapindu avo murunyararo.“Ngatitsvagei masvikiro emuno vagadzirise nzvimbo iyi tisati tarasikirwa neupenyu,” vanodaro.Dhamu iri riri mudunhu rimwe chete nerimwezve dhamu guru rekwaBangure, iro rinonziwo rinoitika masaramusi uye rafira vanhu vane chitsama.Muchaneta Chimuka
KUNE mashoko ari kutenderera — kunyanya paWhatsApp – achiti pachikoro cheMutake Primary School, chiri kuDomboshava, pane mwana ane masimba ekubururuka seshiri nekumbosanduka achiita nyoka.Zvichitevera kutekeshera kwemashoko aya, svondo rino Kwayedza yakashanyira nzvimbo iyi kuti inobata chokwadi pamusoro penyaya iyi ndokuudzwa kuti zviri kutaurwa manyepo.Mukuru wechikoro cheMutake Primary, uyo akangozviti Mai D. Nyamuhwe, vanoti vakatofonerwawo naDistrict Schools Inspector (DSI) veko achivabvunza nezvenyaya iyi mushure mekunge atambirawo mashoko ekamwana aka paWhatsApp yake.Mwana anonzi akabhururuka“Kutaura chokwadi, ini handina kumboona mwana uyu achibhururuka. Asi mashoko iwaya ari kungotaurwa. Mwana ari kutaurwa anofunda pano, mukomana ane makore mashanu okuberekwa ari kuita ECD-A.“Kana mubereki wemwana uyu takatomudaidza tikamubvunza (nyaya yekubhururuka) asi akati mwana wake haabhururuke. Nhasi chaiye (neMuvhuro svondo rino) ndambobvunza vana vechikoro kuti akamuona achibhururuka ndiyani, ndikashaya mhinduro.“Kana maticha ari pano anoti haana kumboona mwana uyu achibhururuka,” anodaro mukuru wechikoro.Sibongile — Mifananidzo naInnocent MakawaAnoti haazive kana paine munhu ane daka nemhuri yemwana uyu angange akatanga nyaya iyi.“Mwana ndiye ari kunzi ari kuita izvi, kureva kuti ndiye angatobviswa pachikoro. Asi kwandiri hazvina kana ‘sense’. Kwandiri hakuna zviri kukanganisa basa rangu uye vana vari kudzidza semazuva ose,” vanodaro Mai Nyamuhwe.Amai vemwana uyu — avo vatichangodura zita ravo saSibongile senzira yekumuchengetedza nekuda kwezera rake — vanoti vakangonzwawo kuti mwana wavo ari kubhururuka.“Ini handisati ndamboona mwana wangu achibhururuka, asi baba vake ndivo vakashevedzwa kuchikoro vachibvunzwa nezvenyaya iyi. Vakatobvunzwawo nemukuru wechikoro kuti ndizvo here kuti mwana anochinja sezvinotaurwa vakati hatizive.“Mumwe mwana wechikoro ndiye anoti ehe, akamuona achisanduka kuita shiri ari kumba kwavo asi akazozviramba achiti ainyepa,” vanodaro amai vemwana uyu.Sibongile anoti chaanoziva ndechekuti mwana wake akangwarisa, anotaurisa uye anofarira kutaura nezvemafirimu aanoona kana ari kumba.“Mwana wangu anonyanya kufarira mafirimu aChuck Norris asi hatingati anotyisa zvakanyanya, ndipo pane munhu anosanduka kuita shiri. Pindai mumba ndikuratidzei mafirimu acho,” vanodaro vachiratidza munyori uno mafirimu anodiwa nemwana wavo.Shiri iri mufirimu inozoita munhuRimwe remafirimu aya (action film) rinonzi Forest Warrior iro rinoratidza munhu achisanduka kuita shiri apo anoedza kunyangira muvengi wake uye kana asvika paari, ndipo paanodzokera kuva munhu.Sibongile anoti mwana wake ari kuenda kuchikoro zvakanaka, asi akambomumisa kuone mafirimu nekuda kwenyaya iyi. Kwayedza yakakurukura nevamwe vabereki vemunharaunda avo vanopawo maziviro avo panyaya iyi.“Isu takanzwa kuti nyaya iri kuitika mazuva ose, asi zvinenge zvine Satanism mukati apo mwana uyu ari kunzi anobhururuka kuita shiri achiita maziso egreen. Asi anonzi anozodzoka achimhara panzvimbo imwe cheteyo ava munhu,” vanodaro VaNorman Chawonza (32).Mai Pamela Chawonza (34) vanoti vakanzwa nezvenyaya iyi ikavatyisa kwazvo zvisinei nekuti havana mwana anodzidza paMutake.Reason MagwenziSarah Chisango (16) anotiwo mukoma wake vanodzidzisa pachikoro ichi, asi havana kumboona mwana anotaurwa uyu achibhururuka kana kusanduka achiita nyoka.Reason Magwenzi (15) anotizve pane mumwe mukadzi anotengesa mutuckshop iri munharaunda, uyo anonzi ndiye akazvirekodha mashoko (audio) ari kutenderera paWhatsApp pamusoro penyaya iyi.“Amai ava vanonzi vakashaiswa nzvimbo yemwana wavo pachikoro ichi vakatosvika pakutyisidzira mukuru wechikoro kuti vachanomumhan’arira kumapurisa kusvika azowaniswa nzvimbo. Tinovimba kuti vanogona kunge vachida kuti mukuru wechikoro uyo anova mutsva munzvimbo ino abve kana kuti adzikisirwe bedzi,” anodaro.Perseverance Chisango (17) anotsinhirawo kuti nyaya iyi ndeye manyepo zvichikonzerwa negodo rine vamwe vanhu kumukuru wechikoro.Pamela ChawonzaMai Tendai Manjonjo (28) vanoti vana vavo vanofunda pachikoro ichi asi havana chavakaona kunze kwekungonzwa zvichitaurwa.Zvakadai, Kwayedza yakaronda mukadzi ari kunzi ndiye akozvirekodha mashoko ari pamusoro penyaya iyi ayo ari kutenderera paWhatsApp ndokumuwana.Pakutanga akambotsenga-tsenga mukanwa asingade kutaura asi ndokuzotanga kurudunuka seshinda.“Ehe, ndini ndakazvirekodha ndikatumira mugroup remhuri yangu. Ndinovimba kuti kunewo vakazotumira vamwe.“Iniwo ndine mwana weECD-A anonzi akatokanganisika nezviitiko izvi. Kutaura kudai ari kuChiweshe uko ari kunamatirwa nemaporofita nekuti takanga tisingacharari achingobvotomoka kutaura vanhu vaida kumutakura vanova vamwe vana vechikoro.“Atova nevhiki achirovha kuchikoro asi nyaya yekurwara kwemwana wangu yakatanga iyi yekubhururuka isati yabuda,” anodaro French Jemwa (28).Jemwa anoti haana daka nemukuru wechikoro cheMutake Primary uye haana kumbonyimwa nzvimbo yechikoro sezvo murume wake akanoitsvaga ndokuiwana.“Audio iyi ndaitaura nehama dzemurume mugroup kuti vazive zvainge zviri kuitika kumwana. Ndakatomboenda kumutevedzeri wasabhuku ndichitaura nezvenyaya yemwana wangu asi haana kundigashira zvakanaka achinditi ndini ndakazvirekodha,” anodaro Jemwa.Asi mukadzi uyu haana kupindira zvizere mushure mekubvunzwa nemunyori uno kuti sei mu’audio’ iyi ari kukokera vanhu kuti vaende kuDomboshava achiti kune nhau yemwana ari kubhururuka, sezvo akangoramba achiti aiudza hama dzemurume wake dziri kuChiweshe muWhatsApp group remhuri.Pasi pemutemo, imhosva huru munhu kushambadza, kufambisa kana kuparidza mashoko emanyepo panhare.Kingstone Mapupu
MUNYAYA izere nekushamisa, pane murume wekwaNyashanu, kuBuhera, ari kuti nguva yadarika akarara husiku hwose achirohwa nevanhu vainge vasina kupfeka avo vaanoti varoyi, iye ndokuzofuma ave bofu.Kubva musi uyu kusvika zvino, murume uyu anoti ari kurarama nehupofu.Knowledge Vambe (36) wemubhuku raHazvinavarwi, kwaBhidhiri, kunzvimbo yekuMavangwe, anoti munguva pfupi yadarika apo aiva kumusha abva kubasa kwaaishanda kuGweru, akangoerekana ave kuona mazigadzi marefu maviri uye asina kupfeka ava kumurova.“Dambudziko rangu rakasiyana nerevamwe nekuti vamwe vanotanga varwara nemaziso vozogumisira vava mapofu. Ini ndakabva kubasa kwangu mushe-mushe ndokusiya mudzimai ikoko, uko anoshandawo.“Ndakarara kuma11 dzehusiku, ndakazoona mazigadzi aiva ari musvo avo vakangosvikotanga kundidhonza pamubhedha ndokundiburitsa nepamusiwo ndikashaya kuti vaiva vavhura sei gonhi. Vakatanga kundirova zvakasimba nembama nezvimiti zvaiita kunge mawoko evanhu akadamburwa,” anodaro.Pavakadzi ava panonzi hapana aitaura asi vaingoridza tsamwa chete uye pamwe pacho vaimurova vakamugara matunduru kana kuti musoro. Anotizve akazvuzvurudzwa muvhu asina kupfeka semunhu akatorwa arere.“Kubva kuma11 dakara kunze kwaedza, vakadzi ava vaingondirova apo ndakatanga ndichachema kusvikira ndakanyarara. Vakazondisiya ndarukutika apo pakauya zvimwe zvimhuka zvidiki zvaingotenderera pandaiva. Ndakazokambaira ndikadzokera mumba,” anodaro Knowledge. Murume uyu anoti aiva oga mumba umu apo akasangana nemashiripiti aya.“Mumusha mandinobva mune vanhu vakawanda uye pakaitika izvi vainge varere asi vose vanoti havana kundinzwa pandairohwa ndichichema.”Knowledge anoti pakaenda varoyi ava vachitevera zvimhuka zvakanga zvasvika vachimurova, akazoonawo shiri nechimhuka zvakabhururuka nepameso pake, pashure achibva angoita bofu.“Shiri hombe nemhuka ingaita sembudzi kana mhembwe zvakadarika zvose zvichibhururuka nepameso pangu chinhambwe chingangoita mita imwe chete kubva pandaiva. Shiri ndiyo yaiva mberi, mhuka iri kumashure asi mhuka iyi yaisava nemapapiro asi ichibhururuka,” anodaro.Shiri nechimhuka izvi zvichingodarika, anodaro Knowledge, akaona moto mumaziso ake ayo akatanga kupisa achibva angopofomara.“Ndiwo musi wandakapedzisira kuona ndichibva ndaziva kuti hupofu hwaunzwa nevanhu vandirova vari musvo. Ndaedza kutsvaga vangandibatsire asi hapana chiri kufamba. Basa ndakaburitswa, mudzimai wangu Theresa Mangena ndiye asara achishanda asi zvinomukurirawo nekuti tine vana vanoda kuriritirwa. Ndinomutenda zvikuru nekuramba amire neni mumatambudziko nemiyedzo yakadai iyi,” anodaro.Munin’ina wake, Ivern Vambe (26) – uyo anogara ikoko kuBuhera – anotsinhira nyaya iyi.“Ndaisavako kumusha asi ndakazongonzwa kuti mukoma varara vachirwa nevaroyi vakazoona zvimwe zvinhu zvaiita seshiri nemhuka zvaibhururuka. Ndipo pavakabva vafuma vave bofu. Semhuri, tiri kufamba nekubatsirana namukoma asi hapana chiri kusanduka,” anodaro.Ivern anoti mukoma vake apo airohwa nevanhu vanofungirwa kuti varoyi ava, akazosara achibuda misodzi mumaziso nefuro mukanwa.Gladys Maradzika (30), uyo anova muramu waKnowledge mukadzi wemukoma wake, anoti chiitiko ichi chavasiya vazere nekushamisika zvose nekutya.“Zviri pachena, muramu wangu akavhiringwa nevaroyi. Tinozvishaya kuti akatadzeiko kuvanhu ava. Taneta nekufamba tichiedza kumubatsira asi zvichiramba, dai zvaita adzokere kubasa, aisizvishandira mufunge,” vanodaro.Knowledge anoti kwaanofamba  anonzi maziso ake akatorwa nevaroyi akaiswa pazvinhu zvavanoshandisa pakuroya zvakaita semhuka.“Ndinonzi ndakatorerwa maziso nevaroyi vakaaisa pamhuka dzavanoshandisa mukushereketa. Hamheno kuti zvidhoma here kana kuti chii, zvichida mazizi,” anodaro Knowledge.Asi VaPatrick Kapfunde avo vanozivikanwa nekuti Sekuru Bhaureni (46) vekwaMadondo, kuMt Darwin, vanoti Knowledge anoda kugezeswa maziso ake nemishonga yechivanhu senzira yekubvisa hunye hwakasiiwamo.“Zvaida kuti mushure memazuva mashoma, angadai akagezwa nemishonga yechivanhu – aikwanisa kuona. Zvino handichaziva sezvo atora nguva akadaro kuti zvichaita here.“Zvave kuda machiremba echivanhu nemaporofita kuti tibatsire murume uyu,” vanodaro.Vanoda kubatsira Knowledge vanokwanisa kumubata panhamba dzinoti 0715 832 634 kana 0785 006 769.Munyaya ingada kufanana neino, gore rapera mumwe murume wekwaMusami, kwaMurehwa, uyo aishanda semugaisi anonzi akarohwa zvakaomarara nemazigadzi maviri ayo ainge asina kupfeka apo vakasangana pamhararano yemigwagwa, murume uyu ndokuzofa mushure memazuva. Kingstone Mapupu
MWANA ndumurwa wekuBeatrice wekunzi akatorwa nechamupupuri ndokuendwa naye anonzi haasati awanikwa.Knowledge Nyamunda (3) anonzi akatsakatika nemusi wa24 Zvita gore rapera achitamba nevamwe vana apo amai vake, Plaxedes Gonera (24), vaive varipo. Mhuri inogara papurazi reRosyline Pattison, kwaMuda, iyi inoti ichiri kungotsvaga mwana uyu, chipo chemwedzi nechidimbu vachiti havazive kwaakaendeswa nechamupupuri.Asi vamwe vaverengi veKwayedza, iyo yakaburitsa nyaya yemwana uyu kekutanga, vanoti nyaya iyi inoda kunyatsoferefetwa kusvikira chokwadi chabuda pachena.“Nhaimi, zvingaita here kuti mwana angangonzi atorwa nechamupupuri zvotopera zvakadaro? Vabereki vemwana uyu vane zvimwe zvavanoziva bedzi. Ngavataure chokwadi chaicho chakaitika,” akadaro mumwe muverengi akaridzira nhare kuKwayedza. Mumwezve muverengi anoti: “Hakuna zvakadaro, amai vemwana ngavatiudze chokwadi. Mwana haangorova, kupupurutswa kunge mashanga? Mapurisa ngavambotora vabereki vemwana uyu.”Herbert NyamundaMutauriri wemapurisa kudunhu reMashonaland East, Insp Norbert Muzondo, vanoti vachiri kuferefeta nyaya yekutsakatika kwemwana uyu.“Tiri kufambira mberi nekuferefeta nyaya iyi tichibatsirana nevabereki vemwana. Kune vane zvavanoziva panyaya iyi ngavatibate panhamba dzedu dzinoti (0279) 24145 votaura nemapurisa edu,” vanodaro Insp Muzondo. Gonera anoti akangoerekana asisaone mwana apo pakaitika mhepo huru yechamupupuri iye achibva aita chadzimira ndokuzoona mwana pasisina.“Tichiri kutsvaga mwana asi dambudziko ratatarisana naro nderekuti murume wangu haasi kuda kuti titsvage mwana nekunobvunzira kudzin’anga kana kumaporofita. Ari kuti ane kuchechi kwatinopinda uko anoti haasati abvumidzwa kuti tinotsvaga kune vamwe vanokwanisa kufembera kana kuporofita.“Ukuwo vamwene vangu havasi kudawo kuti tibatsirane kutsvaga mwana, hanzi ini ndimutsvage ndoga,” anodaro Gonera.Nobetta NyamundaBaba vemwana uyu, Herbert Nyamunda (42), vanoti ichokwadi kuti pane kusawirirana kuripo nekuti ivo havabvumidzwe kunobvunzira kwese-kwese kunze kwekuchechi kwavo kuJohane Masowe weChishanu.“Takatora maporofita ekuchechi kwangu vakanamata, zvekumwe izvo handikwanise,” anodaro. Mhuri iyi yakaenda kunhepfenyuro yeStar FM kuchirongwa cheTildar Live Show neChipiri svondo rapera apo pakauya Herbert nemudzimai wake pamwe chete naambuya vake, Tungamirai Maposa (46).Asi amai vaHerbert, Nobetta Nyamunda (65), havana kukwanisa kusvika kunhepfenyuro sezvo vachinzi vakati havana nguva yekutambisa.Herbert anoti pane mashoko aakatumirwa panharembozha yake nemunhu waasingazive anoti ari kuChivhu uye kuti mwana wake mupenyu.Anoti haana kupindura kana kuridzira nhare munhu uyu sezvo asina mari yekutenga “airtime”. Mai Maposa vanobuda pachena kuti hapana kuwirirana panyaya yekuti vafambe nemhuri yekumukuwasha wavo pakutsvaga mwana uyu.“Tiri kupokana zvachose, tiri kungofamba toga nemwana wangu ivo havasi kuda.‘‘Hatizive kuti chikonzero chei, ambuya chaivo vemwana vamukurungai vangu havasi kumboda kunzwa nezvekufamba izvi,” vanodaro. Gonera akatobva kumurume wake nekuda kwenyaya iyi achidzokera kumba kwaamai vake zvichitevera kunetsana kwavepo.“Mwana wangu akatouya kumba nekuti hatizive kuti zvinoreva kutii kuti tinofamba toga,” vanodaro Mai Maphosa. Pane mashoko akawanda ari kutaurwa pamusoro pemwana uyu apo vamwe vanoti akatorwa nenjuzu, vamwewo vachiti akatorwa nevaroyi kana kuti akachekereswa.Abel Ndooka
MUTUNGAMIRI wechechi yeGrace of God Ministries, Apostle Tenson Sinaiti Mukanya — uyo anozivikanwa saTS Mukanya — anoti maprophet nemaporofita mazhinji vanozviti vane vana baba vezvemweya (spiritual fathers) vari kunoromba kun’anga dzekunze uko vanonopihwa mishonga yekuti vaite mashura neminana.“Hakuna chinhu chinonzi ‘spiritual father’, uku kurombeswa kunoitwa maporofita nemaprophets. Simba rekurapa nekuporesa rinobva kuna Mwari, iye mbune kwete zvatiri kuona vamwe vachienda kunorombeswa kuNigeria kana kuGhana.“Kana simba rapera, avo hutu kunze kwenyika kunopihwa rimwe simba rekuita mabiri-bobi avo. Imi vanhu imi ngwarirai, musanyeperwe nevanhu ava,” vanodaro Apostle TS Mukanya. Apostle TS Mukanya, avo vanove muimbi zvakare, vanonamatira kuSnake Park, muHarare.Nana Kwaku BonsamPane mamwe maporofita nemaprophet vane mukurumbira munyika muno vanogara vachibuda pachena kuti vane ma’spiritual Father’ avo — vamwe vacho vari kunze kwenyika — vavanoti vanovabatsira munyaya dzezvemweya.Nerimwewo divi, n’anga dzinoti kune maporofita nemaprophet vane mbiri avo vanoenda kwavari muchivande vachitsvaga masimba ekuti vaite mashura nekukwezva vanhu kumachechi avo.Makore adarika, pane n’anga yekuGhana ine mukurumbira yakabuda pachena kuti yakapa mafundisi nemaprophet vanodarika 1 700 vemunyika dzakasiyana dzemuAfrica mishonga yekuti vaite minana kumachechi avo.N’anga iyi — iyo inozivikanwa nezita rekuti Nana Kwaku Bonsam — panguva iyi yakati kana pane ane nharo nemashandiro ayo, yakazvipira kuti vaedzane masimba.Kingstone Mapupu
VAKURU vemachechi akasiyana nenyanzvi dzezvechivanhu vari kukurudzirwa kuti vabatsire mhuri yekuBeatrice iyo ine mwana chipwere ari kunzi akatsakatika nguva pfupi yadarika mushure mekutorwa nechamupupuri apo aitamba nedzimwe pwere.Knowledge Nyamunda (3) – uyo aigara nevabereki vake papurazi reRosyline Pattison, kwaMuda – anonzi akanyangarika pameso paamai vake apo pakangoerekana paita chamupupuri chichibva chaenda naye zvachose.Nyaya inoita kunge firimu iyi inonzi yakaitika apo mwana uyu anonzi akangonyamurwa kunge kapepa apo aitamba nevamwe vana panhandare yemusha ndokubva atsakatika mumhepo.Vabereki vemwana uyu — Herbert Nyamunda (42) naPlaxedes Gonera (24) – nerumwe ruzhinji papurazi iri vari mubishi kumutsvaga uye kwadarika mwedzi kubva paatsakatika.Nyaya yekushaikwa kwemwana uyu yakamhan’arwa kumapurisa ayo ari kuiferefeta.Zvichitevera kubuda kwenyaya inoshamisa iyi muKwayedza svondo rapera, dzimwe nyanzvi dzechivanhu dzinoti mwana uyu anogona kunge akatorwa nenjuzu, saka vabereki vake havafanire kuchema kuitira kuti adzoke ari mupenyu.Mbuya Callister Magorimbo (54) vekuDzivaresekwa Extension, muHarare, vanoti nyaya iyi ine chivanhu chikuru.“Zviri pachena kuti mwana uyu akatorwa nenjuzu. Zvava kuda kuti vabereki vacho vasacheme, kwobikwa doro rinotambwa sebira panzvimbo yakatorerwa mwana uyu – anodzoka.“Hamheno, dzimwe nguva kune vanhu vanoshereketa vanokwanisa kutumira mhepo yechamupupuri yotora mwana uyu sezvakaitika, zvinoda kuti vatange vafamba,” vanodaro.VaJonathan Shonhiwa (51) kana kuti Sekuru Mupamombe vekuTshovani, kuChiredzi, vanotsinhira vachiti mwana uyu haifanire kuchemwa, asi kuti hama dzake dzinofanirwa kutevedza chivanhu, kwobikwa bira apo vanhu vanonwa doro vachitamba panzvimbo yaakatorerwa.“Rinoita fanika bhaisikopo kuti mwana akatorwa nechamupupuri asi chokwadi chiri pane zvinhu zviviri – varoyi kana mweya yakaipa inokwanisawo kushandisa mhepo uye idzo njuzu dzinoshandisazve mhepo. Saka ngakutangwe kwatsvagiwa kuti mhepo iyi ndeye mweya upi,” vanodaro.Alfred “Madzibaba Mateu” Mupfumbati (34) vechechi yeUngano yeVapositori Apostolic Faith iri kuBudiriro, muHarare, vanoti zvinonetsa kuziva chaizvo zvakaitika kumwana uyu.“Chivanhu ndinoziva kuti chiriko uye tinozivazve kuti Mwari variko. Pane nyaya yenjuzu apa kana kuti varoyi vanogona kunge varipo zvakare. Ngapasanganiswe zvose – n’anga nemaporofita – pakuzama kuti mwana uyu awanikwe,” vanodaro.Madzibaba Strive Masango (31) vechechi yeKubata kweVapositori Apostolic Faith vekuRugare, muHarare, vanotiwo aya anogona kunge ari masaramusi akaitwa nevaroyi.“Mhuri iyi inoda kubatsirwa nekuti panogona kunge paine kushereketa kwakaitwa nevaroyi kana kuchekereswa kwemwana nemishonga kana kutorwa nenjuzu. Vechivanhu nemaporofita ngavabatane vabatsire,” vanodaro.Mbuya Alice Masoko, avo vanozivikanwa saMbuya Shumba (62) kwaSaunyama, kuNyanga – vanoti kana mwana uyu akatorwa nenjuzu, panongoda kuitwa chivanhu.“Njuzu ikatora munhu, inogona kugara naye kwemakore kana makumi maviri chaiwo. Saka haisi nyaya inonzi anobuda mangwana, tine vanonyangarika kumakomo eNyanga, kuManicaland vanhu vaye vanotorwa nenjuzu – vapenyu. Ndokusaka ndichigara ndichitaura kuti kunoda kuitwa chivanhu,” vanodaro.Mudzimai wemuHarare, Charity Makurumidze (34) uyo kumusha anobva kwaMakoni, kwaRusape, makore adarika akambobuda muKwayedza achidura kuti akagara nenjuzu pasi pemvura kwemakore 16.Anoti akatorwa ari Grade 7 uye aiita basa rekurezva varume panyika pano achivatorera upfumi hwavo uhwo hwaaienda nahwo kune njuzu pasi pemvura.naIgnatius Mabasa
DZIMWE tsika dzakafanana nekudyiswa mapepa. Mapepa haarutsise, asi anoshata kunge shut-up yemunhu ari kuvira nehasha asiri kuda kutombonzwa kuti uri kuti kudii. Mapepa haajairike, nyangwe ukaaisa sauti haamedzeke.Paunenge uchitsenga mapepa, mukanwa munenge muchinzwa semuri kucherwa guva rembwa inovigwa isina kofini, gumbeze kana munamato!Ndinozviziva kuti nguva dziri kufamba uye pasi riri kupinduka, asika kupinduka kwepasi hazvireve kuti tinofanirwa kudyara tsine nezvidhongi mumunda panzvimbo yechibage nezviyo.Ndinokanganiswa netunhu twusina basa twuri kutekeshera muvanhu vedu.Twunhu itwotwo twuri kuitwa nevamwe twakafanana nekanhu kanobhururuka zvisina chinangwa, kobva kasvika pawakazvigarira zvako kopinda mumhuno, kumberi-mberi chaiko zvekuti unotonzwa kuti kagara munyama dzakapfava uye kave kukupa kuti unzwe kusagadzikana nekuda kuhotsira nekufura dzihwa risimo.Unoshaya kuti sei kasina kupinda mukanwa maunogona kukasvipa, kana kuti sei kasina kupinda muziso rikachururuka misodzi kakabuda? Sei kasarudza mhuno iwe usina chekufurisa dzihwa, uye pauri pasingaite kuti ufure dzihwa nemaoko? Ndiyo inonzi svoto!Wati wamboonawo here mumwe munhu anongotumira meseji pafoni pako sekanhu kari kubhururuka zvisina direction. Unongoerekana foni yako yagashira meseji inongoti, “Hie.”Apa iwe hauna nhamba dzemunhu iyeye.Nhai, kana ukanditi “Hie,” asi worega kuzvizivisa kuti ndiwe ani, wekupi, anoita nezvei uye uri kunditaudza wakanangana nenyaya yei unenge uchida kuti ndiite sei nemeseji yakangonzi, “Hie”?Chapfakanyika chati ndipenengurwe, zvimwe chetewo nepafoni, kana wawana nhamba dzangu, ita kuti ndikuzive tikwanise kutaurirana usati wandisvibisa mwoyo nekungomisa kombi, kana yamira wobvunza hwindi kuti, “Ikombi here?” iwe uchiona kuti ikombi.Chimwe zvakare, handizive kuti kuzvida here kana kuti kuzvikudza zvakanyanyisa — asi kana uchitaura neshamwari dzako, handina dambudziko kana ukati, “Iri bho.”Asi kana wandinyorera meseji uchikumbira kubatsirwa uye tisingazivane, ini ndobva ndakuudza kuti ndichakubatsira kana ndapedza zvandiri kuita, iwe wobva wapindura uchiti, “Iri bho,” unondivhundutsa. Pamwe ndini ndasaririra kumashure kwenguva, asi kupima nekuziva mashoko ekushandisa kuvanhu vakasiyana-siyana chinhu chakanaka. Mashoko anoda kupfekedzwa hembe kwadzo, kwete maCrop top!Iko kutaura kwekusaidzira kunge door rekombi kwakazonyimisa mumwe musikana basa nekusaziva vanhu vekushandisira izwi rekuti, “Sharp!”Musikana uyu akanga apinda muInterview yebasa, achibva audzwa mari yaaizotambira.Akanzi mari iyi inokuitira here, iye achibva ati, “Sharp!” Kwauri sharp inogona kunge kuri kuratidza kuti unofambirana nenguva, wakapenga nekupinza semuromo wepenzura.Asi kwandiri, sharp inoratidza kusaziva, kuzvida, kungoregedzera hunhu huchidonha pasi sehembe dzayanikwa dzisina mapegisi.Sharp inoratidza kungotorera zvinhu zvese padanho rimwe chete. Saka kuti, “Ehoyi” nekuti “Zvakanakai,” kwakasaririra nhai?Zvakangofanana nemanyorero amunoita zvimwe zvinhu muchizvida pamafoni.Chii chinotadzisa munhu kuti “sei?” achinyora kuti “cey?” kana kuti “uricy?” Ndinozviziva kuti kumwe kunyora ndekwekuti musapedze nguva, asi ngakushanduke kana wave kutaura nevanhu vausingazive.Tinofunga kuti zvedu zvese zvakasaririra, saka tinofanira kuzviita kuti zviswedere kuchirungu.Kana iri WhatsApp yave kutidzidzisa kusadarikwa nechese chataurwa. Inga wani tsumo inoti dzidza kunyarara ugotorwawo semungwaru.Kana zizi riye ratakanzwa nezvaro kare rinonzi rakanga rakamhara mumuti richinzwa, parakanga richinzwa zvakawanda, rakawedzera kunyarara.Parakawedzera kunyarara, rakanzwa zvakawanda. Kutaura kwenyu Masasi Park chaiwo!Lizzy Mushoriwa
MUDZIMAI wekuenda kudare achida kutorera aimbova murume wake gwaro rerunyararo akazoshaya pekupinda nekunyara apo akafumurwa kuti akange oda kumutiza mushure mekumuzadza chirwere.Lucias Spanera akamhan’arira Trust Muradzikwa kuHarare Civil Court achiti ari kumushungurudza kuburikidza nekumurova nekumutuka.“Changamire, ndoda gwaro rerunyararo kuti baba ava vasandishungurudza. Anondituka nekundirova, pari zvino hatisi kugara tese asi anongondishungurudza chete,” anodaro Spanera.Muradzikwa anopikisana nechikumbiro chaSpanera achiti iye ndiyi ari kutomushungurudza nekumuzadza chirwere kwaakaita.“Ini ndinopikisana nechikumbiro chake nekuti haachada kugara neni. Hama dzake dzinomuudza kuti handina mari, ndokusaka ava kunyepa kuti ndinomushungurdza uye akandizadza chirwere.“Izvozvi ndava murwere pamusana pake, nhasi ave kuti haachandida? Ndakambozama kuenda kumapurisa kuti tigadziriswe asi hapana chakabuda.‘‘Izvozvi kumba kwangu kune zvinhu zvake zvaakasiya iye akaenda nezvanguwo. Ndiye anotondishungurudza nekuda kwechirwere chaakandipa,” anodaro Muradzikwa.Mutongi Nyasha Marufu akapa Spanera gwaro rerunyararo.Kingstone Mapupu
VASHANDI vepapurazi reArgosy, kuMarondera, nemusi weChishanu wadarika vakaona manenji — bhaisikopo remahara — apo n’anga yainge yadaidzwa nemurungu wepo kuzochenura purazi iri yakabata basa iri musvo — kubva kumusoro kusvika kutsoka.Kwayedza iripo, n’anga yechirume iyi yakakatanura kubvisa mbatya dzose, ndokusara yava musvo pamberi pechaunga chevanhu — varume nevakadzi.Sezvinonzi zvekubvisa hembe pajekerere zvaive zvishoma, vanhu vainge vakaungana ava vakazodzvamuka votiza apo musvesvenenga wenyoka yerudzi rwemhungu yakabuda mukati mevanhu.Zondi ZondayiN’anga iyi yakabvisa hembe dzose isati yatanga basa rayo ichida kuratidza veruzhinji vaivepo kuti haina zvimwe zvinhu zvayainge yakaviga sezvo vamwe vanatsikamutanda vachipomerwa kunyebera kubvisa zvinhu pamisha asi vari ivo vanenge vatanga vazviisa muchivande.N’anga iyi, Eddison Mhembere (38) — iyo inozivikanwa nezita rebasa rekuti Sekuru Gorejena ichibva kwaMasembura, kuBindura — yakabvisa hembe dzose, ndokusara iri musvo mushure mekunge yakokwa kunochenura purazi raDavid Worswick zvichitevera matambudziko anosangana nevashandi vepo.Misheck BokoramheniMushure mekuziviswa neKwayedza nezvemashura aya, mutauririri wemapurisa kudunhu reMashonaland East, Inspector Norbert Muzondo, vanokurudzira vakuru vepapurazi iri kuti vamhan’are nyaya iyi, n’anga iyi isungwe. Vanoti imhosva munhu kubvisa hembe dzose paruzhinji.“Vakuru vepurazi iri ngavamhan’are nyaya iyi kumapurisa ari padyo navo. Nyaya iyi inoferefetwa kana achisungwa osungwa, oendeswa kumatare edzimhosva.“Imhosva kuita zvaakaita izvi kana chiri chokwadi uye hazvifambirane netsika dzedu vanhu vatema,” vanodaro Insp Muzondo.Payakatanga kuita basa rayo rekuchenura papurazi iri, n’anga iyi yakati vanhu vose vauye netumadhende tudiki utwo twakakandwa panhandare panzvimbo imwe chete.George ZomutanhirePatumadhende twaive twakandwa nevanhu vemukomboni utwu, ndipo pakazoerekana pabuda mukweshwa wenyoka yerudzi rwemhungu, iyo isina kuonekwa kuti yakabva nekupi.N’anga iyi inoti nyoka iyi inorara nevarume nevakadzi vepapurazi apa ivo vasingazvizive.Pava pashure, Sekuru Gorejena vakazotanga kushevedzera vachiti kwaiva nevamwe vanhu vanofamba vachitaura kuti aiita zvekukandira vanhu zvinhu zvaanenge abata senzira yekuti agonzi anogona basa.“Honai ndashevedza chikara ichi, nyoka, kubva kumuridzi wayo. Ndichaiuraya uye muridzi wayo akazongoibata mishonga yakaipa zvakare, anofa.“Zvino vanotaura kuti ini ndinoita zvemafeki zvekuisa zvinhu muhembe dzangu maona here nyoka iyi ichibuda mumbatya dzangu? Ndikuratidzai, manyatsoona mega kuti mubhurugwa mangu hamuna chirimo, nyoka iyi yauya yoga handiite zvekutamba ini, munoda here?” anodaro Sekuru Gorejena, ipapo achifamba-famba pazere vanhu asi akangopfeka kabhurugwa kemukati bedzi.Midende inonzi yakabviswa nen’anga – Mifananidzo naInnocent MakawaSekuru Gorejena akazongotanga kukarara seasvikirwa, ndokubva adzikisa kabhurugwa kemukati kusvika mumabvi, sikarudzi yake ndokusara yayanikwa pachena apo aitamba-tamba nekumhanya nepakati penhandare yaiva yakakomberedzwa nevanhu.“Maona here, vanofamba vachitaura kuti ndinoita zvekusungira zvinhu muchiuno kana mumabhurugwa angu? Maona here kuti hamuna chirimo mubhurugwa mangu kunze kwesikarudzi yangu bedzi?“Nyoka iyi ine muridzi wayo muno. Ndiyo inotorera vanhu mari nekuvaita vakadzi kana varume vayo, madzimai asingagumi kuenda kumakore,” anodaro.Panguva iyi, mamwe madzimai aivepo akatanga kuchema, vamwe vachitiza panzvimbo iyi apo n’anga iyi yaisamboratidza kunyara kana kuvhunduka nekuda kwezvayaiita izvi.Sekuru Gorejena akazopfeka kabhurugwa kake apo vanhu vakanga vapedza zvavo kuonerera — inova nyaya yakashorwa nevamwe vaiva pagungano iri.Vakuru vepapurazi iri, vanosanganisira maneja anova mwana wemuridzi wepurazi, Mark Worswick, Lovemore Mupunga (47) uyo anova general manager naConrad Samuriwo anova maneja kudivi remombe, vainge vasipo pakaitika mashura aya.Varume vaiva nemadzimai avo pagungano iri vakatsutsumwa vachiti n’anga iyi yakafarisa zvekupinda nemwenje mudziva pamberi pevanhukadzi nevana.“N’anga iyi inogona chaizvo kubatsira vanhu, asi apa yazodarikidza. Kuratidza zvombo zvake kuvakadzi vedu? Achagumisira odanana nemadzimai edu kana vanasikana vedu, hazvina hunhu izvi,” anodaro mumwe murume uyo akaramba nezita rake achiti anotya kuzokanganiswa.Varume vakawanda vakanzwikwa vachiita mahon’era nenyaya iyi zvisinei nekuti vaitya kutsiura n’anga iyi.Madzimai akaratidzawo kugumbuka nekuda kwezvavakaona.“Kana achida kubvisa zvinhu zvehuroyi nekutirapa, ngaagumire ipapo kwete kutiratidza nhengo dzake dzakavandika. Tinodzidii, isu varume tinavo? Ndiko kurapa here ikoko nekutinongedza nesikarudzi yake? Inyaya inosungisaka iyi,” anodaro mumwe mukadzi uyo asina kuda kudurwa nezita rake.N’anga iyi iri kunzi yakashevedzwa papurazi apa nevashandi vachitungamirirwa nasachigaro wavo, VaZondi Zvondayi (41), nekomiti yavo.Zvinonzi zvakare kwakambotanga kwauya imwe n’anga inonzi yakatyorerwa tsvimbo yayo nezvidhoma apo yaida kubvisa zvinhu zvevaroyi mukomboni.Muhurukuro neKwayedza, Sekuru Gorejena anoti akabvisa hembe dzose ndokusara ari musvo senzira yekuratidza veruzhinji kuti hapana chaainge akaviga mumbatya dzaaive akapfeka.“Ndavaratidza kuti handina chandinenge ndinacho, vagutsikana kusanganisira newe mutori wenhau wazvinoeraka?” anodaro.N’anga iyi inoramba kutaura zvakawanda apo inobvunzwa kuti inoziva here kuti kubvise hembe dzose pajekerere imhosva.Vamwe vemukomiti yevashandi papurazi iri vaivepo apo n’anga iyi yakabvisa mbatya dzose vanosanganisira George Zimutanhire (37), Misheck Bokoramheni (43), Malvern Marimo (22) naChris Zawi (39).VaZondayi vanoti vakawirirana kuti vashevedze n’anga iyi nekuda kwematambudziko anosanganisira kurwara nekufa kusina tsarukano kwevashandi nemhuri dzavo, kushaya mari nezvimwe.“Takawirirana tose tikashevedza n’anga iyi, iri kutibatsira zvikuru. Uchibva kutambira mari unongoerekana waishaya. Pane nyoka inonzi inogara pagedhi patinopinda napo tichinotambira mari, hanzi ndiyo ine mabasa ose iwaya.“Nyoka yabatwa inonzi yanga ichitiita vakadzi tose hazvina mhosva kuti murume kana kuti mukadzi, ndokusaka misana yedu ichigara ichirwadza. Vakadzi vanongogara vari kumakore,” vanodaro.N’anga iyi papurazi iri yakabata zvinhu zvinosanganisira zvikwambo, nyanga, mheni, mishonga yegondwawaturuka, zvidhoma, dende raiva neropa rinonzi ndere vanhu, dumwa nezvimwewo.“Tine mumwe foromani akangodonha ndokufa gore rakapera ari pabasa ainzi Tawanda Shayanewako uye tine vakawanda vanofa vasina kurwara,” vanodaro VaZondayi.Sekuru Gorejena akabatsirwa pabasa rekuchenura purazi iri naInnocent Nyamusara (27) uyo anozivikanwa saSekuru Maguranyanga achibva kwaMutoko.N’anga idzi dzakabhadharwa $700 naMark Worswick kuti dziite basa.“Ndakabhadhara mari iyi mushure mekunge vashandi vangu vanokwana 340 vauya kwandiri vachiti vane matambudziko ekuroyiwa nezvimwewo,” anodaro Worswick.Mambo Svosve, VaKumuziva Sakirai (33), avo vanotonga dunhu rinobatanidzira kupurazi kwakaitwa mashura nen’anga uku, vanoti vanoda kutanga vatuma mapurisa avo kunonzwa chaizvo zvakaitika vozoshevedza Sekuru Gorejena kudare ravo.“Ichi chipini chaicho mudunhu redu kana pasi rose patsika dzechitema. Munhu kubvisa mbatya pazere vanhu achiita zvakadaro?” vanodaro Mambo Svosve.Sekuru Gorejena anoti inhengo yesangano reZinatha, zvisinei kuti akatadza kuburitsa magwaro ake ebasa.Asi mukuru weZinatha, VaGeorge Kandiyero, vanoshora zvakaitwa nen’anga iyi ndokuti mapurisa ngavaite 0basa ravo.VaFriday Chisanyu, vanova mukuru wesangno reZimbabwe National Practitioners Association (ZINPA), vanotiwo n’anga dzakadai dzinofumura basa remachiremba echivanhu uye dzinofanira kusungwa.Gore rapera pamberi, Kwayedza yakambofumura nyaya yemumwe muporofita wekuMhondoro uyo anonzi aitanga akurunga muteuro waaizonwisa vanhu nenhengo yake yakavandika. Kingstone Mapupu
N’ANGA ine mukurumbira yekuRushinga, kumuganhu wemunyika ino neMozambique, inoti kana vanhu vachisvika pamusha payo, vanotambirwa nehangaiwa vachiri chinhambwe chemakiromita maviri kana kudarika.Chiremba wechivanhu uyu — VaEveristo Nhete Chiyokoto (67), avo vanozivikanwa nekuti Sekuru Chiyokoto — ane misha miviri, uri kwaMambo Makuni, kuRushinga muZimbabwe nekwaMambo Meki Kalopola, kuChiwoko, kuTete, kuMozambique.Sekuru Chiyokoto, avo vane madzimai mashanu nevana 45, vanoti kana vanhu vachienda kumba kwavo, vanotambirwa nehangaiwa dzichibhururuka pamusoro pavo.Vatori venhau veKwayedza pavakashanyira n’anga iyi nguva pfupi yadarika kumusha wayo uri kudivi reMozambique, vakazvionera apo vakatambirwa neshiri idzi vachangodarika muganhu weMozambique neZimbabwe. Hangaiwa idzi dzakabhururuka nepamusoro pemotokari yeKwayedza kwechinhambwe chingaite makiromita maviri, ndokuzonomhara pazumbu radzo apo vatori venhau vakanga vave kusvika pamusha waSekuru Chiyokoto.Hangaiwa dzakamhara pamota yeKwayedza mushure mekunge dzagashira vatori venhau. — Mifananidzo naTariro KamangiraDzakazokomba musha wose, dzimwe ndokunomhara mumunda dzakatarisa mukati memusha apo dzakazobhururuka vanhu vapedza kumhoresana ndokubva dzanomhara pamusoro pemotokari yevatori venhau.  “Matambirwaka Moyo Zuruvi (kureva mutupo wemunyori uno), nevamwe venyu? Chitambanukai zvenyu zvaratidza kuti makachena, hapana akasviba pamuri. “Chokwadi kubva Harare kuvinga Sekuru Chiyokoto kwanakaka here? Imbiri yeyi yamakanzwa?” inodaro n’anga iyi.Sekuru Chiyokoto vanoti vanoziva kuti kumba kwavo kuri kuuya vaenzi kuburikidza nehangaiwa idzi. “Ndinofanoziva kuti vanhu vari kuuya vakanaka, varoyi kana kuti vakaromba nekuda kwemaitiro ehangaiwa dzangu.  Shiri idzi dzinobva pano dzakaita mudungwe kwosara shoma pamusha. Dziya dzaenda dzinonanga nekumugwagwa wekubhodha unouya kumba kwangu uko dzinonotambira vaenzi.“Hazvina mhosva kuti vanenge vachifamba netsoka kana kuti nemotokari, dzinovatambira chete – dzimwe dzichibhururuka nepamusoro pevaenzi vacho. Dzimwe dzinotomhara pamusoro pemotokari dzichifamba, izvo zvinoshamisa vazhinji. Kureva kuti vatambirwa uyewo kuti matambudziko avo achagadzirwa.  “Vamwe vanowana dzakamhara mumiti yakatevedza mugwagwa uyu, dzozotanga kubhururuka vasvika dzichivatungamirira,” inodaro n’anga iyi.Sekuru Chiyokoto vanoti vanenge varasika vasingazive kumba kwavo vanotevera shiri idzi kunosvika pamusha pavo pasina wavabvunza.Pane hangaiwa mbiri hombe dzinoti chena netsvuku, idzo dzavanoti dzinotungamirira dzimwe dzinodarika zana pakutambira vaenzi.“Padzinosvika, mbiri idzi dzinogona kumhara pamberi pevanhu dzotanga kurovanisa mapapiro nekuchema zvinoratidza chivanhu chikuru. Izvi dzinozviita kuvanhu vose kunyangwe vane motokari,” vanodaro. “Panosvika vaenzi kumba vachitungamirirwa neshiri idzi, dzinosvikomhara pasi dzokomberedza musha dzakavhumbama apo vanhu vanokwazisana, dzozobhururuka vanhu vapedza kumhoresana.“Ehe, ihangaiwa sedzimwe shiri asi dzine chivanhu, hazvisi zvikwambo sekufunga kwevamwe vanhu,” vanodaro Sekuru Chiyokoto.Vamwe vanoshanda nen’anga iyi vanosanganisira Christopher Karawanda (43) naMisheck Mangetani (37) vanotsinhira nyaya yehangaiwa idzi, idzo dzavanoti dzinotratidza kunaka kana kuipa kwevanhu nekuuya kwezvakanaka kana zvakaipa. “Pane vamwe vanhu vekuti vakauya pano unoona nekusuwa kwadzo, dzinotohwanda kana pachiuya rufu pano – unozviona nekusuwa kwadzo,” anodaro Karawanda.  Sekuru Chiyokoto vane madzimai mashanu nevana 45.Sekuru Chiyokoto vanoti vanorarama upenyu hwechizvino-zvino, kunyangwe vaine mudzimu unoda zvechivanhu.  “Madzimai angu mashanu vanopfeka mbatya dzakanaka zvikuru dzemazuva ano uye vana vangu vanoenda kuchikoro sevamwe vana. Ndinoterera nhepfenyuro nekuona zvivhitivhiti zvekuZimbabwe nekuMozambique kuti ndigare ndichiziva zviri kuitika munyika dzandinogara uyewo ndinowana nguva nemhuri yangu yose,” vanodaro.Pakashanyirwa n’anga iyi neKwayedza yakawanikwa ichiterera nhepfenyuro yekuZimbabwe, kunyangwe vaiva kuMozambique.“Panyaya yeupfumi, ndine mombe 160, mbudzi 1 000, hwai 100, motokari ina nemunda wandinorima kuno kuMozambique sezvo kuriko kune munda wangu mukuru wakatandavara mahekita 20 uyo ndakapihwa namambo wekuno, Kalopola. Vashandi vangu vanokwana 20,” vanodaro Sekuru Chiyokoto.Kwayedza haina kuzokwanisa kusvika pamusha wen’anga iyi uri kudivi reZimbabwe uko kunogara madzimai avo ose.Freedom Mupanedemo ari kuGOKWE
MURUME wekudunhu raMambo Njelele, kuGokwe, akazopotera kudare ramambo ava achida kuti anunurwe padambudziko rake rekumera mitumba yemazamu izvo zvaanoti zviri kukonzerwa nemudzimai wake.Murume uyu anonenera mudzimai wake kuva nezvidhoma izvo zvaanoda kuti zviwane mukaka wekuyamwa pamazizamu aya.Blessed Bepe (47) anoti ave nemakore maviri achiona ndondo nekuyamwiwa mukaka pamazamu aya nezvidhoma uye mazamu ake ari kuramba achikura, apo achimurwadza zvikuru.“Kutopotera kwandakaita kwamambo kuno chikonzero ndechekuti ndanzwa, ndakambotanga ndichiyuwira ndichinyara kubuda pachena asi iye zvino ndazorwadziwa. Ndiri kudawo kuti mambo vashambadze nyaya yangu kuti ndiwane rubatsiro kun’anga kana maporofita,” anodaro Bepe.Sithokozile NkomoMurume uyu anoti akatanga achifungidzira kuti kukura kuri kuita mazamu ake kuri kukonzerwa nekuti ainwa mapiritsi anorapa chirwere chinonzi Elephantiasis, icho chinokonzerwa neutachiona hwemajemisi (parasitic worms) anokonzera kuzvimba kwemazamu, makumbo nenhengo dzakavandika. Bepe anoti akazoshamisika achinzwa mukadzi wake achiti ane zvidhoma zvinofarira mukaka.Nemusi weChitatu svondo rapera, mudzimai waBepe – Sithokozile Nkomo – akazomiswa pamberi pedare raMambo Njelele achipomerwa mhosva yekuroya murume wake.Nkomo anorambisisa zvose zvaari kupomerwa uye anoti ari kutonetsekanawo kuti sei murume wake amera mazamu kunge munhukadzi.“Handizvizive zvekuti ndinonzi ndini ndakaroya murume wangu. Ndinotoshuwirawo kuti apore uye kuti arapwe kana zvichibvira,” anodaro Nkomo.Pakapinda nyaya iyi mudare ravo, Mambo Njelele vakaipfuudza kumazuva ari mberi vachida kupa mukana wekuti vabereki vaNkomo vadaidzwe, sezvo vachifanira kunge varipo panotongwa mwana wavo.Vanoti ichi chishamiso chikuru mudunhu ravo kuti murume anomera mazamu uye kuti anzwe achiyamwiwa.“Nkomo ari kuramba nyaya, naizvozvo tambomisa dare kuti tidaidze vabereki vake. Dunhu rese rinoti Nkomo muroyi, vari kuti ngaabve munzvimbo yavo saka ndiyo imwe yenyaya dzatiri kuedza kugadzirisa,” vanodaro Mambo Njelele.Muchaneta Chimuka
HARI nhatu dzizere tsvina yevanhu, doro, nyama mbishi nenhekwe yefodya nebakatwa rakabairirwa muvhu, izvo zvakasiiwa nevanhu vasingazivikanwe mubhuku raChidamba, kwaMunyawiri, kuDomboshava, zvinonzi zvakazobviswa.Sabhuku Stowell Chidamba vanoti vakazoshevedza maporofita akabvisa zvinhu izvi. Kwayedza nguva yadarika yakashanyira nzvimbo iyi ndokuona zvinhu zvaive zvakarasirirwa musango izvi zvinosanganisira hari dzaive netsvina yevanhu.“Takazounza mamwe maporofita eNguwo Tsvuku vanova vakauya vakamwaya munyu pahari dziya vachibva vadzibvisa zvose vakanokanda kurwizi. Dambudziko ratakazenge tosangana naro nderekuti vakange voti vanoda machira emudzimu kuti vange vachiapisa tikashaya kuti zvinorevei. Asi tinotenda kuti zvinhu izvi vakazvibvisa pasina muripo,” vanodaro Sabhuku Chidamba.Hari dzaive dzizere tsvina dzisati dzabviswa.Mudzimai wavo, Mai Chidamba, vanotsinhira nezvekubviswa kwehari dzaive netsvina yevanhu idzi.“Hongu, vakauya vanamadzibaba vakabvisa hari dzaiva pachikomo idzi. Takanga tanzwa nekufonerwa nevanhu uye vana vedu vari kuHarare vachiti mava kutisekesa nenyaya yetsvina iyi. Saka handidi hangu nezita rangu,” vanodaro.Mai Angeline Munyawiri vekwaSabhuku Motsi, kuDomboshava kwakare, vanoti aya mabasa eSatanism.“Kudai vanhu ava vakanga vachiita zvinhu zvekuda kubatsira upenyu hwemunhu, vangadai vakatanga vaona vakuru venzvimbo semasabhuku kana madzishe. Asi nekuda kwekuti zvine Satanism mukati, ndiko kusaka vakasarudza kuzviita muchivande,” vanodaro. Muchaneta Chimuka
VABEREKI vane vana vanodzidza pachikoro cheMutonda Primary School, kuDomboshava, svondo rapera vakamuka chibhebhenenga vachipomera mukuru wechikoro ichi mhosva gumi nefararira.Izvi zvinotevera mashoko anoti vamwe vana vepachikoro ichi vanoti vakaona chidhoma chechirume chainge chakapfeka sutu.Musangano wakaitwa pachikoro ichi waive wakananga kugadzirisa nhunha dzevabereki.Kwayedza yakapindawo musangano uyu apo vamwe vabereki vaiti mukuru wechikoro ichi, VaJabulani Mupande, vanofanira kusiya basa.Nerimwewo divi, vamwe vevabereki vaiti VaMupande vanofanira kuramba vachishanda, vachiti hapana umboo hwekuti pane zvavari kutadza mukufambisa basa ravo.Andrew MhembereDzimwe dzemhosva dziri kupomerwa VaMupande dzinosanganisira kugera vana vechikoro nekupenda vhudzi ravo, kutorera vana majuzi asiri echikoro, kurova vana nezvimwe zvisina umboo hwakakwana.Vana vepachikoro ichi vanonzi svondo rapera pamberi vakaona chinhu chavanoti chidhoma icho chainge chakapfeka sutu nhema chiri mumuti wepo.Asi hapana akaziva kuti chinhu chiri kunzi chidhoma ichi chakabvepi uye kuti ndechaani.Pamusangano uyu, VaMupande vanorambisisa mhosva dzavari kupomerwa dzekusafambisa basa zvakanaka vachiti idzi inyaya dzeruvengo.Burldmen Ndawi (21) anoti VaMupande vari kukonzera nyonga-nyonga pachikoro ichi.Sadunhu Edmond Munyawiri“Muchinda uyu ngaaende zvake, hatichamuda. Anorova vana vechikoro uye akagera vapfanha vangu vaviri vanodzidza pano akavaisa ‘tint yeginger’ (kupenda vhudzi) apo hatizive kuti vhudzi racho akariisa kupi,” anodaro Ndawi (21).Mai Petronella Kazai (50) vanopupura pamberi pechaunga kuti mwana wavo ane makore 13 okuzvarwa akarohwa naVaMupande zvekusvika pakuita matsi.“Mwana wangu akarohwa nemambama akaita mazuva matatu achibuda ropa mumhuno nemunzeve. Hatina hedu kuenda kuchipatara nepamusaka pekushaya asi nanhasi nzeve yake iri kubuda hurwa uye haachanzwa zvakanaka.Jabulani Mupande“Akaroverwa nhau yekubatsira mumwe murairidzi wepano kutengesa majigisi. Akazomurova zvakare achiti asarovhe kumitambo yekuimba yaanoitisa,” vanodaro.VaJames Chidamba (45) vanotiwo mwana wavo mukomana akarohwa naVaMupande uye vakamboenda kuchikoro uku vachida kuti vanyorerwe matsamba ekuti anorapwa asi mukuru wechikoro akaramba.Zvisinei, kune vamwe vabereki vanotsigira VaMupande vachiti vari kuita basa rakanaka pachikoro ichi.“Mukuru wechikoro uyu munhu akanaka chose, pano pane dambudziko remamwe maticha ari kufurira vana vechikoro nevabereki kuti adzingwe.Forward Maponga“Munhu uyu anoda kuti chikoro chibudirire, akatokanyisa zvidhinha kuti avakise mamwe makirasi nekuti chikoro chino chidiki. Haiwawo, inyaya dzegodo idzi,” anodaro Vengai Tapfumaneyi (44) uyo akanga oda kurohwa nechaunga nekuti anotsigira VaMupande.Tapfumaneyi anoti ane vana vatatu vanofunda pachikoro ichi.VaMupande vanorambisisa zvose zvavari kupomerwa vachiti mabasa evanhu vane godo navo.“Ndambofunga kuti muchatiza pandasimuka. Chandinoda kukuzivisai ndechekuti handisi chidhoma, ndiri munhuwo akangofanana nemi.‘‘Zvinonzi mudzimu wakupa chironda wati nhunzi dzikudye.“Ko, icho chidhoma chinoonekwawo masikati machena here? Zvinosiya mibvunzo yakawanda. Munhu mukuru akaona chidhoma anotiza kana kufenda, kuzoti mwana mudiki otowana nguva yekuchivhundutsira? Hamuoniwo here kuti pane nyaya yakabikwa?” anodaro mukuru wechikoro uyu.Vabereki vaive pamusangano – Mifananidzo naInnocent MakawaVanoenderera mberi vachiti: “Ndakanga ndakadeedza vakuru vezvedzidzo asi havana kuuya, pamwe vafunga kuti inyaya diki. Zvisinei, pandakageresa vana mupfungwa dzangu dzaida kuti vanodadisa kumakwikwi ekuimba.“Pamajuzi, hongu ndakaatora mushure mekuzivisa vabereki kuti mwana wose achauya pano nejuzi risiri rechikoro ndinotora ndonopa nherera.‘‘Majuzi aya handina kuakanda kugomba remuchenje sezviri kutaurwa, asi ndinawo.”VaMupande vanorambawo nyaya yekuti pachikoro pavo pakaonekwa chidhoma chaive chakapfeka sutu nhema.“Nyaya iyi ndakainzwa kuti kune vana vanoti vakaona chidhoma chakapfeka sutu nhema neshati yegreen, uye shangu dze4-corner netayi yegreen. Kutaura chokwadi ini handina kumbonoona chidhoma chairehwa ichi sezviri kutaurwa nevana, ndakatoenda kumba ndisina kuziva nezvenyaya iyi,” vanodaro.Panyaya yekudonha kunonzi kuri kuita vamwe vana pachikoro apa, vanoti, “Mazuva ano kuri kupisa uye vamwe vanorwara, vamwe vanobva kudzimba vasina kudya. Varipo vana vanodonha pachikoro asi tichitobatsirana nemamwe maticha kuvatakura. Hongu, vazhinji vanodonha vari kukwaya kwangu zvichida pamwe inhau yekumira kwenguva refu.”Vanoti nyonga-nyonga yepachikoro chavo iri kukonzerwa nevamwe vavanoshanda navo.“Panorwa nzou uswa hunokuvara. Asi chokwadi ndechekuti pane zviri kuitika, kwete kumamisha chete asi nepano pachikoro nevamwe vangu vandinoshanda navo. Waunodya naye ndiye anokuuraya. Pamwe ndakauya ndikaita zvimwe zvisina kufadza vamwe vandinobata navo,” vanodaro.Sachigaro weSchool Development Committee yepachikoro apa, VaFoward Maponga, vanoti zviri kuitika paMutonda Primary zvinokanganisa mabasa ebudiriro.“Kutaura kudai mukuru wechikoro akanga abatana nemasabhuku gumi uye sabhuku mumwe nemumwe nevanhu vake vakakanya zvidhinha 10 000 zvekuvaka chikoro chino. Ndipo potanga kubuda nyaya gumi nefararira? Hazvina kunaka.“Tichakwidza nyaya iyi kuvakuru vedzidzo tinzwe kuti vanomuchinja here kana kuti kwete, asi ndokunge kana paine zvikonzero zvakasimba,” vanodaro.Sadunhu Edmond Munyawiri vanoti mukuru wechikoro haangodzingwi pasina zvikonzero zvakanyorwa pasi uye zvine umboo.“Hatidzingi mukuru wechikoro nekuda kwemakuhwa, tinoda kuti vabereki munyore pasi zvikonzero zvekuti aende, tozviendesa kuvakuru vedzidzo,” vanodaro sadunhu Munyawiri avo vaivawo pamusangano uyu.Kanzura wenzvimbo iyi, VaAndrew Mhembere, vanoti vabereki vaigarotumira zvinyunyuto zvavo maringe nemukuru wechikoro izvo zvakaita kuti vaite musangano uyu.“Pakupera kwemusangano tazoti vabereki vavhote, ndipo pataona nhamba yakakura ichivhotera kuti mukuru wechikoro arambe aripo.‘‘Saka acharamba achienderera mberi nebasa rake asi tichazoita mimwe misangano yekugadzirisa nhunha dziri pachikoro sezvo nyaya idzi dzichinzi dzine mushandirapamwe vevamwe vashandi vepachikoro avo vari kufurira vamwe vabereki,” vanodaro.Kingstone Mapupu
MUKOMANA jaya wekwaMusana, wekuwanikidzwa achishinha nenguruve hadzi yemuvakidzani wake, akazobatwa, ndokumiswa mudare ramambo veko uko akaripiswa mombe nembudzi imwe chete.Muchinda wemubhuku raChandavengerwa, kwaSadunhu Chikosha uyu akasungwa zvakare nemapurisa uye akamirira kuenda kumatare edzimhosva nenyaya yaari kupomerwa yekushinha nemhuka.James Chikange (22) – uyo anogara naambuya vake – akabatikidzwa ari mudanga renguruve umo aiita zvinorova kuzvipfuyo zvekwaMashazhike apo ruzhinji rwemumusha uyu rwaive rwakamirira kupinda muGoredzva.Mambo MusanaMutevedzeri wemutauriri wemapurisa kudunhu reMashonaland Central Province, Assistant Inspector Petros Masikati, vanotsinhira kusungwa kwemukomana uyu nemhosva yaari kupomerwa yekushereketa nemhuka.“Ichokwadi, tine mukomana wekwaMusiiwa uyo akasungwa achinzi akawanikwa achiita bonde nenguruve. Imhosva yatinoti muchirungu bestiality iyoyo,” vanodaro.Sadunhu Chikosha, VaElisha Chidziva (64), vanoti vakazotumira masamanisi kuvabereki vemukomana uyu, nyaya iyi ikatongwa mudare ravo asi ndokudarikidzwa kudare guru raMambo Musana.“Ndakatumira mapurisa angu netsamba kumba kwevabereki vemukomana uyu ikasvikopihwa ambuya vake sezvo iye aiva atiza. Takamutonga ndokuzomudarikidza kudare raMambo Musana uko akasvikopihwa chirango chekuripa mombe nembudzi zvekuchenura nyika ndokunzizve aripe varidzi venguruve iyi $300,” vanodaro.Asst Insp MasikatiVanoti varidzi venguruve iyi vakazokurudzirwa nedare pamwe chete nevebazi reDepartment of Veterinary Services kuti vaiuraye, nyama yacho yorega kudyiwa nevanhu asi kuti yofushirwa.“Dare guru ramambo rapedza nyaya iyi, yakazoendeswa kumapurisa izvo tinonzwa kuti James akasungwa,” vanodaro Sadunhu Chikosha.James pakumira kwaakaita mudare raMambo Musana, anonzi haana kumboramba nyaya yake uye akangoti haamboziva zvaiva zvamubata akazokumbira ruregerero.“James akati aiva achibatwa neshungu dzakadarikidza dzekuda madzimai izvo ainopedzera nyota iyi kunguruve yaanoti yaisamunetsa pane kutaura nevakadzi,” vanodaro Sadunhu Chikosha.Prophet Roy Mashazhike vanove muridzi wenguruve iyi vanotsinhira kuti vakaenda kumatare maviri anoti raSadunhu Chikosha nekwaMambo Musana.“Takatanga kushevedzwa kudare rasadunhu uko nyaya iyi isina kupera ndokuzodarikidzwa kwamambo uko akanzi aripe mombe nembudzi isu ndokunzi atiripe $300. Takazonzi tiuraye nguruve iyi izvo takaita tikaifushira mapurisa ekwamambo Musana varipo,” vanodaro.“Hapana munhu aigona kudya nyama yakadai iyi. Tinotenda matare emadzimambo edu aya nekutigadzirisira nyaya iyi nenguva. Tangomirira kunzwa kuti mapurisa vachati kudii avo vakamusunga kuti tizoenda kudare repamusoro iri,” vanodaro.Mudunhu rimwe chete raSadunhu Chikosha, nguva yadarika kune mukomana akambowanikwa zvakare achiita bonde nedhongi iro aive akatopfekera kondomu.TINAYO pano ngoma yekanyi, yarira yekanyi, ngairire yakaringire mberi neMberengwa. Chabhenda chabhenda, kanyi akuna maninji.Ngatitekesane teiti mwakaitawani kwaMachongwe, kwaBvumbura nekwaGuryanga. Nyamashi uno tinode kureketa ngepika nenyora.Ngatibeure mudhibano wedu teireketa ngepika. Kana teireketa ngepika zviyana, tinonga teireketa ngerudo rwakadzama. Pika tingati hedu inyora dzerudo pachiNdau. Kazhinji kacho, dzinooneka paasikana naantu echikadzinje.Izvi zvetaakuona zvoizwa ngemuntu weeshe, akadzi neamuna, adzisi pika akadi, dangwani ndicho chiyungu chakhona, kharo hakewo wakauya nacho ichi chenyamashi.Pika kunemesa kwepamusorosoro kunoizwa ngaasikana naakadzi kuti amuna aadakarire yaemho. Kunemesazve akhiti woye. Paanokuringira paya anoti, aah, amuchaoni ere ndombi yakanaka inohambe apo yakaseja.Pika idzi dzetinomboreketa ndidzo, dzinombooneka pari pamuiri wechidzimai. Tichiripohe papikapo, pane dzimweni pika dzinooneke muchiuno. Tichiri kureketa ngendombi naanamai. Idzi dzinooneka ngemuchiuno, dzakachekwa ngemutoo unodadisa yaemho, apa ndipozve pamwoyo werudo.Teireketa teiite furawechironda, aripohe anababa akachekwe nzee, kunemesahe ukwokwo. Tikahwirirahe Chipinge kweduyo, tinokumana nawo anababa akachekwe nzee, kuboorwa yaemho peisare buri remene.Pakupete soko redu renyamashi, ngatirekete ngenyora. Nyora ndidzo dziya dzinotemerwahe ngereza ndianachiremba edu aya etinodaidza teiti n’anga kana kuti nyanga, magama edu mairi etakajaiya.  Ukati apa pangu panochecheta, iwo reza yawo kweerere ga, kamutombo kawo ponzere kudai, nakuzozwahe.Idzi nyora dzinokone kuoneka peshe peshe kusiya ngepashi petsoka, apa apatemerwi nyora, kunyazi unokumana nadzo dzakati zazaza nemuiri weshe uno.Pane angade kureketa naPenyai ngatidhibhane pa0772 332 645 / 0712 948 959.Kingstone Mapupu
MURUNGU wepapurazi reArgosy iro riri kwaMambo Svosve, kuMarondera, anonzi akafuma akaguswa vhudzi rake rekusikarudzi pamwe chete neremumusoro munyaya yasiya vagari veuku vachingozevezana kuitaura.Mark Worswick (24), uyo anova maneja papurazi rababa vake, VaDavid Worswick, anoti pane mashoko ari kutendera munharaunda iyi anoti iye akafuma akaguswa vhudzi rake rose.Zvisinei, murume wechichena uyu ari kuzviramba achiti aya mashoko emanyepo.Asi anotsinhira kuti akabhadhara mari inosvika $700 kune imwe n’anga yekuBindura – Eddison Mhembere (38), uyo anozivikanwa nezita rebasa rekuti Sekuru Gorejena – yekuti anochenura mukomboni yevashandi vake nekuda kwenyaya dzekuroyana nezvimwewo zviri kuvatadzisa kugarisana zvakanaka.“Ndini mwana wemuridzi wepurazi rino, ndinonzi Mark Worswick uye ndiri maneja pano. Pasi pangu ndina general manager Lovemore Mupunga namaneja wekudivi remombe, Conrad Samuriwo, nevamwe vashandi vanosvika 340.“Hongu, n’anga yakauya iri muno izvozvi nekuda kwematambudziko evashandi, kwete angu. Ndakabhadhara mari $700 kun’anga iyi kuti ibvise huroyi muvashandi vangu, kwete kuti ndirimo munyaya iyi,” anodaro Worswick.  Anoti mashoko ekuti akaguswa vhudzi rekusikarudzi manyepo.“Tarisai muone vhudzi rangu rose ndinaro, kana rekuzasi racho ndinaro. Endai mukomboni munotaura nevashandi, n’anga yacho irimo mukomboni mutaurewo nayo,” anodaro.Runyerekupe rwunoti murungu uyu akafuma akaguswa nevaroyi apo akazotsvaga n’anga yekuti ichenure purazi rake. “Pane n’anga yakatanga kuuya svondo rakapera paseri ichichenura misha yevashandi vangu apo ndaiva kuCape Town, kuSouth Africa, uko kwairoorwa hanzvadzi yangu,” anodaro Worswick.Papurazi apa panorimwa fodya zvemhando yepamusoro, asi yonzi inotorwa nemishonga yedivisi kubva mumunda make ichiendeswa kuminda yevamwe vashandi vake, achizongoona fodya ichipera kutemwa pasina vanhu vaanoona.Mukati mevashandi vake munonzi mune vamwe vakamudyisa mushonga wemudiwa-diwa unoita kuti avafarire.Worswick anorambisisa nyaya dzose idzi achiti kana izvi zvichitaurwa, iye haazvinzwe sezvo zvichingoperera mukomboni.“Handimboona fodya yangu ichinzi inotorwa nenzira dzemishonga nekuti vashandi vanoitemha vachiendesa kumadhirihora uko kwainopisirwa. Zvekunzi ndakadyiswa handizvizive futi,” anodaro.Vanhu vakataurwa navo mukomboni yepapurazi iri vaingozevezerana nyaya yekuti murungu wavo akaguswa musoro nekunhengo dzakavandika.Sekuru Gorejena paakabvunzwa nezve nyaya yekuti murungu uyu akaguswa vhudzi arere husiku here, akatsengatsenga mukanwa.“Ndinotoita zvekutaurirwa dzimwe nyaya idzi nevanhu, iyoyo handina kuipihwa. Asi iye murungu ndiye akatishevedza muno kuti tizoranga nekubvisa varoyi. Iye murungu akauya mudare rangu ndikaita matare naye ndikamutaurira kuti anoda kurutsiswa kudyiswa uko akaitwa nevamwe vashandi vake vanoda kuti abvume zvose zvavanoda zvinova zviri kuitika izvozvi,” anodaro Sekuru Gorejena.N’anga iyi inoti inotova mubishi kuunganidza mishonga yechivanhu yekuti irutsise murungu uyu.Sekuru Goredema akataurawo pamusoro penyaya yemushonga wedivisi unonzi uri kutora fodya yemurungu uyu kuendesa kuminda yevamwe vashandi vepo vanorimawo fodya.“Hongu, fodya yemurungu uyu inotorwa nemishonga iye asingazive, yoenda kuminda yevashandi vake uko vanoita mabhero nemabhero asi ivo vangorima nzvimbo duku,” anodaro.naIgnatius Mabasa
KUITA kwaMwari kunondimenya kunge bhanana. Nyasha dzaMwari dzinonditsvaira kunge chivanze chine marara. Rudo rwavo rwuchindisakurira kunge munda wanga wararira nesora.Ndine tarisiro muna Mwari yakakura. Ndinoda Mwari akasika matenga nenyika, iye Mwari akakusha zuva, nyenyedzi nemwedzi nekutaura chete.Ndiye Mwari akaruka munhu – ganda, marunda, netwundiro twunomhanya nezvekudya muunzanzanza hwetsinga dzemuviri.Iyeye Mwari wandiri kutaura nezvake, anoziva kuti tiri munyika ine varoyi nevanhu vari kuroyiwa. Mwari vanoziva kuti tiri munyika ine maporofita anenge mosikito inoruma, kusveta ropa nekupa marariya.Maporofita haana basa nekufudza vanhu, asi nekufadza vanhu.Kana variko maporofita anoshambadza mashura, endai munodzosa mwana ane makore 3 akatorwa nechamupupuri kuBeatrice.Ehe, kana muchiita back to sender nekuudza vanhu kuti hapana chamusingagone, endai munobatsira vagari vekwaMunyawiri kuDomboshawa kune vana vakaona chidhoma chaive nesutu nebhutsu.Regai kuita maporofita-hapurakatapura anoActor mafirimu, achidhirima seTractor achinyepera kuita maDoctor.Mwari haasi paWhatsApp vakomana.Ini chandinoda kutya Mwari nekubata zita raMwari nehutsvene kwete nehusvinu. Ichokwadi nzira dzekuenda kuna Mwari dzinogona kuita sedzakawanda, asi Jesu akati, “Ndini nzira, chokwadi nehupenyu, hapana anoenda kuna Baba, asi nekwandiri.”Kurumidza kutarisa kuti nzira yauri kufamba uchitevera maporofita-actor-tractor-doctor inzira here kana kuti inzara wakarima. Chichatisakadza sesaga kutevera tsika dzevanhu. Hezvo vamwe vakazoti kana munhu afa tinomusvina hura tisati tamuviga kuitira kuti aende akachena.Chitunha hachina basa nyangwe mukachiisa make-up yakaita sei nekuchipfekedza sutu nekuchisvina matumbu, chinongoora.Kana Mwari vachiti wakauya panyika usina chinhu, uchadzokerazve usina chinhu, havasi kureva chinhu chiri mudumbu mako. Saka iyi nyaya yekuti chitunha chioneswe ndondo chichikanywa-kanywa, kupindurwa nekusunamiswa nekuti vanhu vari kuda kuburitsa tsvina hainei naMwari!Kana maburitsa tsvina iri mumatumbu, ndiko kuti agonzi achene here? Kuchena kunodiwa naMwari hakusi kuchena kwenyama. Kana vanhu vakasvina hura hwemunhu, ngavasvine nepfungwa, rurimi, maziso, nzeve nemwoyo wake.Regai kuwana nzvimbo yezvinhu zvevanhu asi muchishaya nzvimbo yeShoko raJehovha. Kana mukasiya dzimwe tsika dzichikumedzai, musafunge kuti dzichakurutsai, asi munozongobuda mave ndove inonhuhwa, inounganirwa nenhunzi nehonye.Kana uchiri kubhiga vamwe vanhu uchenjere kupedzisira wasvika paye pakasvika vamwe vaifarira Macheso vakazonanzva bhutsu yake. Bhaibheri rinoti, “Hamuzive here kuti kana mukazvipa kune mumwe munhu kuti mumuteerere sevaranda, muri varanda vemunhu iyeye wamunoteerera. Munogona kuita varanda vechivi chinoendesa kurufu, kana kuve varanda vekuteerera kunoendesa kukururama.”Ndinozviziva kuti kune zvizhinji zvinotipa manyemwe, zvizhinji zvinotitonga – doro, mari, mota, promotion, Facebook, vanhu, kwatinogara, foni, fashoni nemafirimu atinoona. Asi kuna Isaya kwakanzi, “Haiwa Jehovha Mwari wedu, mamwe madzishe kunze kwenyu akatitonga, asi zita renyu ndiro ratinokudza chete.”Usati watanga kutevera vamwe vanhu vasiri kuzivawo kwavari kuenda, ziva kuti newewo chipikiri uri simbi, saka usangopedzera simba rako kusando, uchiti sando dzako sando.Gudo aida kufanana naTsuro. Tsuro achida kudzvova saShumba. Asi Shumba airwarira kuti ave nemuviri mukuru saNzou. Uyuwo Nzou aida njere sedzaKamba, iye Kamba achiti dai ndirini Gudo ndaizokwira mawere ndisingatye. Usatevere vanhu. Tevera Jesu, ane dzimba zhinji dzekugara.Kingstone Mapupu
Mwana wekuBeatrice ane makore matatu okuberekwa ari kunzi ava nenguva inosvika mwedzi asiri kuwanikwa mushure mekunge atorwa nemhepo yechamupupuri ndokubva angoendwa naye — zvachose. Vabereki vemwana uyu nevamwe vagari vepapurazi reRosyline Pattison, kwaMuda, vasara vazere nekutya zvichitevera mashura avanoti havasati vamboona kana kunzwa nezvawo aya. Nyaya inoita kunge firimu iyi yakaitika nguva pfupi yadarika apo mwana uyu anonzi akangonyamurwa kunge kapepa apo aitamba nevamwe vana panhandare yemusha ndokubva atsakatika mumhepo. Knowledge Nyamunda ndiye ari kunzi akatorwa nemhepo achibva angotsakatika musi wa24 Zvita ari mukomboni yepapurazi iri apo aitamba nevamwe vake panhandare ingangoita mamita makumi maviri kubva pamba pevabereki vake.Pakaitika izvi amai vemwana uyu vaigeza ndiro vari pedyo, uye kubva ipapo, haasati awanikwa. Mutauriri wemapurisa kudunhu reMashonaland East, Inspector Nobert Muzondo, vanotsinhira nezvekushaikwa kwemana uyu vachiti mapurisa ari kuferefeta nyaya iyi.Herbert Nyamunda naambuya vake vachitaridza pakatsakatikira mwana apo aitamba“Nyaya iyi yakamhan’arwa kumapurisa edu uye tiri mubishi kuiferefeta kuti tizive chaizvo zvakaitika kumwana uyu,” vanodaro Insp Muzondo.Baba vaKnowledge, VaHerbert Nyamunda (42), vanoti vaiva kubasa mangwanani emusi uyu apo vakatumirwa shoko rekuti mwanakomana wavo aisaonekwa.“Ndakaenda kubasa mangwanani emusi uyu ndokusiya mwana naamai vake, Plaxedes Gonera 24) pano. Ndakazodzoka kumba kuma8 mangwanani iwayo semunhu anomukira kubasa, ndokuwana mwana aripo. Akatonditi aida ma’toys’ ekutambisa. Ndakadzokera kubasa ndokuzoridzirwa nhare kuma12 dzemasikati naamai vake vachiti mwana atsakatika,” vanodaro VaNyamunda.Murume uyu anoti akadzoka kumba ndokusvikowana chokwadi, mwana pasina. Pakarepo, vanoti vakazivisa vamwe vashandi vepapurazi avo vazhinji vavo vaiva vasina kuenda kumabasa vachigadzirira yezororo reKirisimasi.“Mwana anonzi aitamba nevamwe panhandare iri pachena chena apo amai vake vaimuona. Zvinonzi vamwe vana vakazobva pavaitambira voenda kudzimba kunodya, iye ndokusara akamira, asi asisadavire vamwe vake vaitaura naye vachienda. Pose ipapa amai vake vanoti vaimuona,” vanodaro baba vemwana uyu.Herbert NyamundaVaNyamunda vanoti mudzimai wavo akazongoerekana asisaone mwana, vachiti akangoita seatakurwa nemhepo kana kunyangarika semhute nekuti haana kuonekwa kufamba kwaakaita kubva panzvimbo iyi.“Aya ndiwo mashaikiro akaita mwana wangu anga ari dangwe. Takazotsvaga kubva nguva dzandakadzoka kubasa kusvika kuma6 zuva rodoka tikabvongodza mumatsime nemumadhamu maviri ari muno asi hatina kumuwana,” vanodaro VaNyamunda.Musi wakare uyu vanoti vakaenda kunozivisa mapurisa epakamba yeBeatrice nezvekushaika kwemwana uyu avo vanonzi vakatanga kuferefeta nyaya iyi.“Hatisi kuzorora, kubasa chaiko ndakatombopihwa zororo kuti tikwanise kutsvaga mwana wangu. Kumaporofita nekun’anga kwatiri kufamba tiri kunzi mwana wangu mupenyu, ari mumba mevanhu imo muno mukomboni. Anonzi arere akafugidzwa jira jena.“Zvinonziwo nevemweya mwana uyu akatorwa nechamupupuri kana kuti mhepo yevaroyi paaitambira kuti anoshandiswa mabasa akaipa,” vanodaro.Nobetta NyamundaKnowledge anonzi aisimboenda kumba kwaambuya vake – amai vababa, Nobetta Nyamunda – uko anonzi musi uyu haana kusvikako. VaNyamunda vanoti vari kutsvaga rubatsiro kune vanokwanisa kuita kuti vawane mwana wavo ari mupenyu, kana dai akafa.Amai vaKnowledge, Plaxedes Gonera (24), vanoti vanoshamiswa nekushaikwa kwemwana wavo uyo vaiva naye.“Mwana aitotamba nevamwe ndichimuona apo ndaigeza ndiro mushure mekunge iye adya poriji. Vamwe vana vakabva vazomusiya achitamba oga.  Ndakazongoita chadzimira apo ndakashaya mwana uyu. Ndakangoona mwana seatakurwa nemhepo yakangomusimudza ipapo ndokuenda naye.“Zvose zvakazoitika handina kuzviona, mwana wangu ainge atoenda — nechamupupuri here,” vanodaro amai ava, chiso chavo chakaputirwa nekusuwa.Vanoti mushure mekunge vamushaya, vakazozivisa vamwe vemunharunda zvikaita kuti vatange kumutsvaga.“Kwatiri kufamba tiri kunzi mwana mupenyu, akatorwa nemhepo ikamutsveta kumwe. Tiri kutsvaga rubatsiro, ndiye anga ari mwana wangu oga. Mwana uyu ane bundu kugotsi iro akaberekwa naro.”Amai ava vanoti vanorwadziwa zvikuru nemashoko avamwene vavo.“Vamwene vangu vanonditi tsvagai moga mwana wenyu. Vakambondidzora kumasowe kwandaienda vachiti mwana ainge awanikwa murwizi asi ivo vachinyepa. Hamheno, pamwe pane zvavanoziva,” vanodaro amai vaKnowledge.Mai Gonera vanoti munzvimbo iyi mune madhamu maviri nematsime mana, ose akatariswa mwana uyu akashaikwa. Mbuya Nobetta Nyamunda (65) vanotiwo vari kurwadziwa zvikuru nekushaikwa kwemuzukuru wavo.Insp Muzondo“Muzukuru wangu ndakagumisira kumuona nemusi wa22 Zvita achinditi ndimubikire rice, kusvika paakazotsakatika apa handina kunge ndamuona. Ndakazoshamiswa kuona vanhu vemukomboni vachiuya kuzosecha mumba mangu vachiti ndimo maiva naKnowledge. Vakapinda mudzimba dzangu dzose dziri nhatu vakamushaya,” vanodaro ambuya vaKnowledge.Vanoti kwavanofamba vanonzi mwana uyu mupenyu uye ari mumba.“Ndine vana vakomana vatatu, ndaitotiwo zvandaitirwa muzukurukomana mhuri yangu yakura,” vanodaro.Mai Tungamirai Maposa (46), avo vanove ambuya vaKnowledge amai vaamai vake, vanoti vakavhundutswa zvikuru nenyaya yakaitika kumuzukuru wavo uyo wavanoti vaitora semwanakomana wavo sezvo vasina kumboita mwana mukomana.“Waiva musi weSvondo kuma11 mangwanani apo ndakavingwa ndichigeza ndichibvunzwa kuti Knowledge aiva kumba kwangu here? Shoko iri rafamba, kwakazoridzwa simbi, vanhu ndokuziviswa mwana achibva atanga kutsvagwa. Asi kusvika nanhasi, Knowledge haasati awanikwa,” vanodaro.Nhandare yakashaikirwa mwana uyu inonzi Waterway.“Amai vemwana uyu vainge vakatomutarisa, asi vakazongoerekana voshaya kuti atorwa nei uye sei.“Chinorakidza ndechekuti mwana uyu aiva adirwa mamhepo, inyaya yekuti paakashevedzerwa kunzi anonwa svutugadzike nekudya mupunga kumba, anonzi haana kudavira – akangoramba anyerere – ndipo paakabva atsakatika,” vanodaro Mai Maposa.Vanotizve vakambotanga vachinzi mwana uyu ari mumvura, ndokuzoguma n’anga nemaporofita voti akaburitswa mumvura akaiswa mumba, umo anogara akaputirwa nejira jena.“Kwese kwatinofamba tinongonzi mwana akatorwa nemhepo amai vake vakayeva pasina zvavaiona vadzimaidzwa,” vanodaro Mai Maposa.Mhuri yaVaNyamunda iri kutenda muridzi wepurazi iri, Grant Patterson, nekubatsira uko ari kuita pakutsvagwa kwaKnowledge. Muvakidzani wemhuri iyi, Tendai Wilson (32), anoti akagumisira kuona mwana uyu mangwanani aakazoshaika apo aitamba nedzimwe pwere.“Inyaya inoshamisa iyi, kunzi mwana akatorwa nemhepo. Hamheno, dzimwe pfungwa tinoti akatorwa nevanhu vanoda kuchekeresa mabhizimisi sezvo ari dangwe sezvinofungwa nevazhinji,” anodaro Wilson.Annah Chifula (22), anovazve muvakidzani anoti kubva paitika mashura aya, vave kugara vachityira vana.“Knowledge aitotamba nevana vangu musi uyu. Zvekunzi akauraiwa hatifunge, vanhu vari kuda kumushandisa pahuroyi,” anodaro Chifula.Vangada kubatsira vanoridza nhare dzinoti 0784 755 027 / 0779 047 689 / 0785 467 511.Muchaneta Chimuka
Yakava batai-batai pachikoro cheMutonda Primary School chiri kuDomboshava svondo rapera apo vamwe vana vanonzi vakaona chidhoma chakanyatsoti zete kugara mumuti wepachikoro ichi.Chiri kunzi chidhoma ichi chaive chirume chipfupi-pfupi chakapfeka sutu nhema, shangu nhema, bhandi pamwe netayi zvegreen, shati chena chichivhetemesa maziziso egreen, kumeso kuine mazindebvu nemvere. Kwayedza yakaita hurukuro nemukuru wechikoro ichi – akangoda kuzivikanwa saVaMupande – uye akamboda kutsika-tsika asi ndokuzoitsinhira pave pashure.“Hongu, pane nyaya iripo asi mungadai manobvunza kudistrict. Vana vari kudzidza semazuva ose asi ini ndakamirira kuti vacho vari kutaura nyaya iyi vauye pachavo vazonongedza kuti ndinhingi ari kuita izvi pane kuti vanhu vangotaura nyaya dzavo kumaraini,” vanodaro VaMupande.Sadunhu wenzvimbo iyi, VaEdmond Munyawiri, vanoti nyaya yechidhoma iyi yakonzera kusagadzikana pachikoro ichi.Sabhuku Stowell Chidamba“Kutaura kudai vamwe vana havasi kuenda kuchikoro nekuda kwenyaya iyi. Ndinoona kuti zvine chekuita neSatanism nekuti vanhu vave kungopinda machechi ose-ose. Tiri kutarisira kuita musangano nevabereki nomusi weChina pamusoro penyaya iyoyi,” vanodaro VaMunyawiri.Sadunhu Munyawiri vanoti mukuru wechikoro ichi mutsva, nokudaro anogona kunge ari kuitirwa daka kana shaisano nevamwe vabereki kana vashandi vepo avo vari kukonzeresa izvi.“Pazuva raita nyonga-nyongairi, takaenda nakanzura nhengo dzeSchool Development Committee tikaunganidza vana nevamwe vabereki. Takabvunza vana kuti chii chavaiona, vamwe ndokudaidzira kuti ‘chidhoma’.“Takati vaona chidhoma simudzai mawoko asi vana vatanhatu bedzi ndivo vakasimudza mawoko. Takabva tati vamwe vose vadzokere mumakirasi ndokusara nevainge vasimudza mawoko tichivabvunzurudza mumwe nemumwe asi vaitaura zvakafanana,” vanodaro Sadunhu Munyawiri.Irene SavanhuVanoti vazhinji vevana ava vakati vakaona chidhoma chipfupi-pfupi chakapfeka sutu nhema, bhutsu nhema, bhandi netayi zvegreen uye chaive nemazindebvu. Sabhuku Stowell Chidamba (83) vanoti vane muzukuru anodzidza pachikoro ichi uyo akauya kumba achitaura nezvenyaya yechidhoma iyi.“Ini ndakafunda pachikoro apa ndichiita Sub A, pakanga pasina mashiripiti akadai ekuti vana vanoona chidhoma masikati machena. Ndinoona mabasa eSatanism,” vanodaro.Vamwe vabereki ndivo vanoti pachikoro apa vana vari kungodonha zvisinganzwisisike.“Vana vari kungodonha vari kuchikoro uye pane miti yemimango nonzi vana vaidya dzichibuda ropa,” vanodaro VaCleopas Chihuri (32).Susan MutetwaIrene Savanhu (56) anoti akaziviswa nevana vake vakange vaenda kuchikoro musi uyu kuti kwaonekwa chidhoma chakapfeka sutu nhema.“Isu tangomirira musangano uchaitwa neChina kuti tinzwe zvizere nekuti zvinotyisa izvi,” anodaro.Amai Susan Mtetwa vanoti vakambomisa vana vavo kuenda kuchikoro zvichitevera nyaya yechidhoma iyi. Chkwata cheMalawi Gule Dance chakaita zvinorova nguva pfupi yadarika apo chakatandadza vanhu pamusangano weZimbabwe National Practioner’s Council Annual General Meeting uyo wakaitirwa muHarare chikaita zvidavado pakutamba zvimwe zvinoenderana netsika yeChinamwari.Chinamwari itsika dzinodzidziswa vanhukadzi — kunyanya verudzi rwechiMalawi — kuti vakwanise kugara zvakanaka nevarume vavo, kusanganisira kuvafadza muimba huru. Mitambo yakaratidzirwa nechikwata ichi inodaidzwa kuti “Pakashure Dance” uye yakafarirwa zvikuru zvekuti kunyangwe nevarungu vaivepo, vakapindawo mudariro vachitamba.Kwayedza yakakurukura nemutungamiriri wechikwata ichi, Sekuru Peter Maponda (50) vekuChitungwiza kuti inzwe zvizere, kusanganisira tsika yekusvina hura hwechitunha kana munhu afa.“Chikwata ichi takachivamba muna1986 mushure mekunge taona kuti tsika nechivanhu zvekuMalawi zviri kuratidza kutambirwa muno muZimbabwe. Tinodaidzwa kumitambo yakasiyana tichisiya vanhu vazhinji vachinakirwa nezvidavado zvedu. Nhasi uno tange tichiratidzira tsika yeChinamwari nekuti tinoda kuti vanhu vazive kukosha kwayo.“Hongu, vanhu vanodzidziswa Chinamwari pachihwande, asi tinoda kuti vazive kuti chinobva kwatiri saka hationi pane chikonzero chekuti tizvivanze nekuti vanhu vanoda kudzidza nezvacho vakawanda,” vanodaro.Sekuru Maponda vanoti tsika dzekuMalawi dzakasiyana kwazvo nedzemamwe marudzi nekuti vanoita zvinhu zvavo zvine musiyano.“Tsika dzedu vanhu vekuMalawi dzinoramba dzichinakidza nekuti tinoramba tiri vanhu vakazvimiririra. Hatibe tsika dzevamwe nekuti tinoda kuramba takachengetedza rudzi rwedu nemitauro yacho. Kune zvinhu zvakawanda zvatinoita zvisinganzwisisike kune veruzhinji zvekuti vamwe vanofungidzira kuti tinoita mabasa ehuroyi izvo kwete nekuti zvizhinji zvacho zvakavandika zvinozivikanwa bedzi neverudzi rwedu,” vanodaro.Chikwata cheTonderai Mbira Dzechinyakare chichitandadza vanhuVanopa muyenzaniso wemutambo weSadaka apo vanoti vamwe vanhu vanofungidzira kuti vanenge vachibika matumbu emushakabvu vachidya zvinove zvisiri izvo.“Hongu, kana munhu achinge afa ari werudzi rwedu, tinomugeza ura hwake nemvura ichipinda nemukanwa yobuda nekunobuda netsvina nekuti Bhaibheri rinotaura kuti munhu akabva mudumbu raamai asina chinhu, saka anofanira kudzokera asina chaainacho. Saka tinomugeza hura hwake nemvura kuti azonoradzikwa akachena.“PaSadaka, tinenge tichiita yamunoti nyaradzo yekurangarira mufi, hatibike hura hwemunhu nekuti imhosva iyoyo.”Vanotsanangura zvakare nyaya yevanhukadzi verudzi rwavo vanofamba vakayanika chuma pachena, izvo zvinozivikanwa nekuti mukanda.“Kuyanika chuma pachena hakuna dambudziko nekuti inzira yekushambadza tsika nechivanhu chedu. Vanhu vanotofanira kuzvitambira. Kana pari panyaya yemishonga, vanhu verudzi rwedu, kusanganisira pwere chaidzo, vanoziva mishonga inorapa yakawanda nekuti ndizvo zviri murudzi rwedu.“Mwana achingozvarwa, anotsengerwa mishonga nekugadzirwa nhova, ndiko kusaka munyika dzose tichiwanikwa tirimo asi tiri mumabasa ehurapi hwechivanhu.‘‘Malawi chiororo pamishonga yekuranga mbavha nevaroyi,” vanodaro.Chimwe chikwata chaive pachiitiko ichi, cheTonderai Mbira Dzechinyakare Group, chakaridzawo mbira zvinonwisa mvura.Kingstone Mapupu
Mwanasikana anove chirema wekuMukumbura, kuMt Darwin, uyo asingataure kana kunzwa anonzi akabatwa chibharo ndokupihwa pamuviri nababamukuru, murume wavatete vake.Mutauriri wemapurisa kuMashonaland Central Province, Assistant Inspector Petros Masikati, vanoti murume ari kupomerwa kubata mwanasikana uyu chibharo akatosungwa ndokuendeswa kumatare edzimhosva.Musikana uyu tichangomuti Mavhu sezvo pasi pemutemo zvisingatenderwe kushambadza munhu anenge abhinywa. Mavhu anogara naamai nababa vake uye anonzi ava nepamuviri pangangosvika mwedzi mina kana mishanu apo akapihwa mushure mekubatwa chibharo nababamukuru vake.Kwayedza payakasvika pamusha pevabereki vemusikana uyu yakatadza kutaura naye nekuda kwekusawirirana pamutauro wemasaini apo vakazokurukura naamai vake. Amai vake vanoti vari kutsvaga rubatsiro rwekuti vakwanise kunyoresa pamuviri pemwanasikana wavo.happy wheels“Murume akabata mwana wedu chibharo akatosungwa mumwedzi waOctober achisiya mwana uyu aine pamuviri. Izvozvi hatina mari, musikana uyu anoda kunyoresa kuchipatara chikuru nekuti anogara achirwara nekuda kwenhumbu iyi. Anodawo kugara achitariswa nemachiremba kuti zvionekwe kuti mwana mudumbu akagara zvakanaka here,” vanodaro.“Chatinotsvaga imari yekunonyoresa kuchipatara sekuKaranda, kuMt Darwin, kuHarare kana kuBindura sezvo takanzi pamuviri pemwana uyu hapana kumira mushe patakamboenda naye kukiriniki yeBandimba,” vanodaro amai vaMavhu.Vanoti vanodawo kudya kwemwanasikana uyu kwakanaka sezvo achigara achingorutsa kana adya.“Dai tawana mari ingaite $500 yekuti tikwanise kuenda kumachiremba kuti mwana uyu atariswe mamiriro akaita mwana mudumbu pamwe neutano hwaiye musikana wacho. Murume akamubata chibharo uyu mukuwasha wedu uye akasungwa mushure mekunge nyaya iyi yazivikanwa nemurume wangu, baba vemwana uyu,” vanodaro.Vanoti izvozvi hapana mbatya dzekugadzirira mwana achazvarwa sezvo vasina mari.“Takaenda tikanomunyoresa kukiriniki yeBandimba asi vakoti varipo vari kuti dai tatsvaga mari tanomunyoresa kuchipatara chikuru,” vanodaro amai vaMavhu.Kingstone Mapupu
Nyanzvi dzezvechivanhu dzinoti mwana wekunzi akatakurwa nechamupupuri achitamba nevamwe papurazi reRosyline Pattison, kuBeatrice, haana kufa asi kuti mupenyu uye anogona kunge akatorwa nenjuzu kana kuti nevaroyi kuburikidza nemasaramusi.Mambo Chihota, VaRaphael Chigodora (42), vanoti nyaya yemwana uyu inoda kugadziriswa pachivanhu.“Nyaya iyi inoda kutungamirwa nevakuru vanoita chivanhu chinodiwa kunzvimbo iyi izvo tichagara pasi nevakwegura nemakurokota angu toona kuti nyaya iyi ingabatwe sei. Inyaya inoshamisa yakaitika mudunhu rangu iyi,” vanodaro Mambo Chihota.Sekuru Friday Chisanyu, avo vanova mukuru wesangano reZimbabwe National Practitioners Association (ZINPA), vanoti pane chivanhu chikuru chakaitika pakutsakatika kwemwana uyu.VaGeorge Kandiyero“Kazhinji chamupupuri chinofambirana nemabasa enjuzu, mwana uyu anogona kunge akatorwa nenjuzu akanoiswa munzvimbo dzinoyera dzine mvura dzeko. Zvave kuda vakuru venzvimbo iyi vakaita semadzishe kana masvikiro nemhondoro kuti vaende vanoita chivanhu ikoko kuti mwana uyu asazosvika pakufa,” vanodaro.Sekuru Chisanyu vanoti njuzu dzinonyanya kutakura vanhu kune mhute kana panofamba mhepo yakawanda, zvikuru chamupupuri.“Mwana uyu kana kuri kunzi akatorwa nenjuzu, chiratidzo chekuti ane mudzimu mukuru wegombwe uchazoda kubuda paari. Tine vakawanda vaitorwa vachienda pasi pemvura, vozodzoka vave masvikiro makuru,” vanodaro.Mashoko avo anotsinhirwa naSekuru Elisha Mutanga (63) vachiti mhuri yemwana uyu inofanirwa kukurumidza kuita chivanhu kuti asavhiringidzwe nenjuzu kana dziri idzo dzakamutora.Sekuru Friday ChisanyuMukuru wesangano reZinatha, VaGeorge Kandiyero, vanoti kutsakatika kwemwana uyu kune zvekuita nechivanhu.“Hatitarisei nyaya iyi nemaziso akasiyana, sekuti dzinogona kuita njuzu kana varoyi chaivo. Saka vabereki vemwana uyu vanofanirwa kufamba kuti vazive chaicho chakamutora,” vanodaro.Kuchiti Passmore Chinovava (33) uyo anozivikanwa saMadzibaba Prangadai wechechi yeJohane Masowe Nyenyedzi Nomwe yeNguwo Tsvuku anoti vabereki vemwana uyu vanoda kubatsirwa neminamato kuitira kuti awanikwe.Makore mashoma adarika, Kwayedza yakaburitsa nyaya yemumwe mwana mucheche wekuGokwe, uyo anonzi akatorwa neshiri nhema, ikaenda naye mudenga denga, pashure ndokuzomunhedza apo akasvikopaikira mumuti. Izvi zvakaitika apo vabereki vemwana uyu vanonzi vaisakura mumunda, iye akarariswa nechepedyo. Iko kuGokwe zvekare, kunonzi kwakamboitika mamwe mashura apo vanhu vainge vakaungana paida kutongwa imwe nyaya vakazongoona imbwa yaivepo ichitakurwa neshiri yegondo, ndokutoendwa nayo zvachose.Malven Mugadzikwa
Postal and Telecommunications Regulatory Authority of Zimbabwe (Potraz) inoti yakazvipira kuti vagari vekumaruwa vawane mukana wekushandisa dandemutande mukutsvaga ruzivo rwakasiyana pamwe nekufambisa mashoko kuburikidza nemakombiyuta.Mashoko aya akataurwa svondo rapera nachamangwiza (director general) wePotraz, Dr Gift Machengete, pamusangano wavakaita nevatori venhau kuKadoma.“Kambani yedu ine basa guru mukushanda nemamwe makambani ari mune zvemichina yekufambisa mashoko yechizvino-zvino muzvirongwa zvekuti veruzhinji vaenderane nenguva munyaya dzeICT. Nyika zhinji pasi rose dziri kuita zvirongwa zvekuti shanduko iyi ivepo. Muno muZimbabwe, Potraz iri kuvaka mizinda yemaCommunity Information Centres iyo iri kuvhurwa kumadhorobha makuru nemadiki senzira yekuti vanhu vari munharaunda dzakapoteredza vadzidziswe kushandiswa kwemakombuyita nedandemutande. Chinangwa chikuru ndechekuti veruzhinji vave neruzivo pakushandiswa kwemakombiyuta nedandemutande mukutsvaga ruzivo mune zvakasiyana pamwe nekufambisa mashoko,” vanodaro Dr Machengete.Vanoenderera mberi vachiti, “MaCommunity Information Centres haasi kufanira kugumira mumadhorobha chete. Tichatarisawo nzvimbo dzatinoona kuti dzine vanhu vanoungana vakawanda zvekuti pakaiswa makombiyuta anobatsira vakawanda. Tikadai, zvichave nyore kuti vanhu vakapoteredza vapote vachienda kunodzidziswa kufambiswa kwemashoko nemichina yezvino-zvino.”Vanoti makombiyuta ari kuiswa mumizinda inoungana veruzhinji aya ari kubatsira zvikuru munyaya dzekutsvaga ruzivo rwakasiyana.“Kune vamwe vanhu vari kunzvimbo dzekumaruwa vasina kumbobvira vashandisa makombiyuta uye vasingazive kuti basa rawo nderei. Potraz iri kudzidzisa vanhu ava kubva pachidanho chekutanga cheruzivo rwemakombiyuta kusvika vava kugona zvemhando yepamusoro. Ruzivo rwemakombiyuta inzira huru yekuvandudza budiriro munyika uye zvinobatsira mukufambiswa kwemashoko nekuita tsvagurudzo kune veruzhinji,” vanodaro.Dr Machengete vanoti Potraz iri kutarisira kuvaka mimwe mizinda yemaCommunity Information Centres inosvika 24 kumaruwa mukati memwedzi miviri iri kutevera. Parizvino Potraz yakavaka mizinda yerudzi urwu 84 kumativi mana enyika iyo yave kutoshanda. Panguva imwe cheteyo, Potraz inoti gore rino ichafamba kumatunhu ose enyika uko ichasangana neveruzhinji ichivaudza kodzero dzavo. Nemugovera uno, Potraz inenge iri paMutoko Centre, kudunhu reMashonaland East. Muchaneta Chimuka
Yakava batai-batai neMuvhuro wadarika pachikoro cheRusununguko Primary School, kuEpworth, muHarare, apo vamwe vabereki vakamuka chibhebhenenge vachida kurwisa vatori venhau veKwayedza vainge vanotora nhau dzekuratidzira kwaiitwa pachikoro ichi.Kwayedza yakachairwa nhare nevamwe vagari vemunzvimbo iyi ichiziviswa kuti vabereki vane vana vanodzidza pachikoro ichi vairatidzira vachitsutsumwa nemafambisirwo ari kuitwa zvinhu vachipomera mukuru wepo kuti akadya mari yaifanira kubhadharirwa vana veGrade 7 kuti vanyore bvunzo dzegore rapera.Vana veGrade 7 ava vanonzi vamwe vavo vakatokundikana kunyora bvunzo idzi mushure mekunge mari yavo “yamera makumbo” — ndokusazivikanwa mafambiro ayakaita. Chikoro ichi chinonzi hachina kunyoreswa zviri pamutemo, nekudaro vana vepo vaifanirwa kuzonyora bvunzo dzeGrade 7 pane chimwe chikoro chemunharaunda.Zvisinei, pakasvika vatori venhau pachikoro ichi, munyori uno nemutori wemifananidzo, Tariro Kamangira, vakaona chitsvuku apo vakangoerekana vakombwa nemazirume ainge akapakatira mabakatwa, nyundo, nduni, mabhemba, matombo nezvidhinha vachida kuvarwisa.Vamwe vechikwata chevarume vakada kurwisa vatori venhau veKwayedza vakabata zvombo zvinosanganisira rekeni, mabhemba nenyundo. — Mifananidzo Tariro Kamangira“Masvika sei pano musina kutaura kuti muri vanaani uye muri kudei? Nhasi penyu pakupererai. Shamwari, tora kamera iyoyo uipwanye vari kutora mapikicha eyi vanhu ava?” anodaro mumwe wevarume ava achinongedzera sibanga muhuro maKamangira.Mutyairi weZimpapers, Charles Nyakudya, uyo ainge akazvigarira mumotokari, akatorwawo ndokunzi anogara paiva nevamwe vake.  Achigwagwadza nekutya kudimburwa misoro sezvainge zvarehwa nevanhu ava, munyori uno akazodemberera kuvarume ava kuti kana vasingade kuti nhuna dzavo dzibude munhau, vanogona zvavo kubvapo vasina kuita basa ravainge vafambira.Panguva iyi ndipo pavakazodzikama vave kuti vane chido chekuti zvichemo zvavo zviburitswe munhau vachiti pakutanga vainge vafunga kuti vatori venhau vamwe vanhuwo vakange vatumwa kuzovarwisa. Hapana akaziva kuti vanhu ava vainge vaungana sei pachikoro apa vakapakatira zvinokuvadza.“Chihuyai zvenyu, muri vedu imi. Garai pasi tikupei nyaya yacho yose. Isu tiri vakuru vehondo, tiri vakuru vehondo, haaa tiri vakuru vehondo!” vanodaro varume vachiimba vakabata mabakatwa nezvimwe zvombo zvavo.Panguva iyi, vatori venhau vakazoenderera mberi nebasa ravo asi vazere nekutyaKingstone Mapupu
Murume wekwaChinhamora, kuDomboshava, anonzi akazonopedzera hasha dzake dzezvimbokoma zvekubhawa pakunoparadza midziyo nezvivakwa zvepamusha wemurume waainge arwa naye, ndokuzvambura zvipfuyo zvepo uye ndokusiya zvinhu hwangova hungwandangwanda.VaPeter Thomas Maname (57) uyo anogara mubhuku raMaziwofa, kwaMungate, anonzi akarwisana nemumwe murume akangozivikanwa nekunzi Mangoma apo vainwa doro kushabhini inozivikanwa nekunzi kwaJulius, kuMasvosve. Nyaya iyi yakamhan’arwa kumapurisa ekwaChinhamora inova yakaitika nemusi wa16 Ndira uye ine RRB nhamba dzinoti 3340925.Mutauriri wemapurisa kudunhu reMashonaland East, Inspector Nobert Muzondo, vanoti vanoda nguva yekuronda mafambiro ari kuita nyaya iyoyi.Mangoma anonzi ndiye akatanga kurova Maname mushure mekunge abvunzwa chenji yaaiva apihwa kunotengesa doro. Anonzi akanoparadza zvinhu zvinokosha $350 zvinosanganisira zumbu rehuku nekupunza mazai, kupwanya ndiro, mapoto nehari, mahwindo ndokuzopfurunura imba yehuswa.Pamusoro pazvo, murume uyu anonzi akarova imbwa nehuku achishandisa bhutsu nematombo pamusha uyu pakaita ruzha zvipfuyo zvichitiza. VaManame vanotsinhira nyaya iyi vachiti midziyo yavo yakaparadzwa naMangoma mushure mekunge varwa kushabhini.“Ndakarwa nemurume wandinongoziva nekuti Mangoma apo taiva kushabhini. Ndakazotiza apo akanga oda kundirova nechidhinha,” vanodaro.Imba yakapfurunurwaVanoti vainwa doro masikati kuma2 apo vakapa Mangoma $2 kuti atenge doro remhando yeDiamond rinoita $0,50c kabhodhoro asi haana kudzosa chenji yavo zvikazokonzera kuti varwisane.“Akandirova ndamubvunza chenji yangu $1,50 ini ndichibva zvangu ndazotiza. Akazomhanyira kunopedzera shungu kupwanya midziyo yangu. Nyaya iyi ndakazoimhan’ara kumapurisa uko iri kuferefetwa,” vanodaro.Vanoti murume uyu akazonanga kumba kwavo uko kwaingova nemudzimai wavo naambuya akasvikotanga nekudzura mapango edara rendiro ndokupwanya ndiro, mapoto nehari achiita zvekurovera pasi. “Abva ipapo, akaparadza zumbu rehuku nekupunzawo mazai. Akazoenda paimba yedu yekubikira ndokupwanya mahwindo nekupfurunura imba apo anonzi aiwomba achipopota pasina akamubata kana kumudavira kusvikira apedza kuparadza zvinhu izvi. Akazorova imbwa nehuku zvikatiza pamusha,” vanodaro VaManame.Vanoti zvakare zvinoratidza kuti murume uyu aiva neshungu dzakawandisa sezvo airova zvose huku nembwa achishandisa bhutsu nematombo apo akasvikira pakukuvadza imwe yembwa dzepamusha apa. Pamusoro pazvo, Mangoma anonzi akatsemura mubato wekii yepadhoo repamba yekubikira.VaManame vanoti vakazonorapwa kuchipatara cheMakumbe Mission Hospital. Vanotizve havana chakaipa nemurume uyu uye akambokumbira bhasikoro ravo rikanobiwa aenda kwaMakumbe asi rikazowanikwa mushure memazuva ragurunurwa zvimwe zvinhu. Kwayedza haina kukwanisa kutaura naMangoma kuti apewo divi rake panyaya iyi.Mudzimai waVaManame, Mai Marian Mukwaira (44), vanoti vakatovhunduka mumba umo vaiva varere vachinzwa panze pachipwanyiwa zvinhu. Pavakabuda panze kuti vanoona zvaiitika, vakawana Mangoma achiviruka nehasha achipwanya chose icho aisangana nacho.“Ndakatya kana kutaura naye apo akasvika padara rangu rendiro ndokuridzura achibva atanga kupwanya ndiro nehari dzangu. Izvozvi handina pekubikira nepekudyira, akazotenderera ndokupwanya zumbu nemazai aivamo asati anopunza mahwindo nekupfurunura huswa hwepamba, ndokuzoenda asina kutaura neni,” vanodaro Mai Mukwaira.Mudzimai uyu anoti akanga ava kutyira kuti vacharohwa pamwe chete naamai vake vaaiva navo, Mbuya Erika Tsuwa (72). Mbuya Tsuwa vanotiwo vaingonzwa ruzha vari mumba kuti pane zvinhu zvaipunzwa.Muchaneta Chimuka
Munyori mukuru kusangano revatori venhau – reZimbabwe Union of Journalists (ZUJ) — VaFoster Dongozi, vanoshoropodza nyaya dzemhirizhonga kuvatori venhau apo vanenge vachiita basa ravo.“Tiri kuramba tichisangana nematambudziko erudzi urwu apo vatori venhau vanofungirwa sevanhu vanenge vakarerekera rumwe rutivi nyambisirwa vanenge vachiita basa ravo. Vatori venhau basa ravo chete nderekunyora nyaya sezvadziri pasina kurerekera kune rumwe rutivi sezvinogona kufungirwa neveruzhinji munharaunda.“Tine hurongwa hwatiri kuita neHurumende uye nemapurisa kuti pave nekuvandudzwa kwemitemo inochengetedza vatori venhau. Hatiwirirane nevanhu vane katsika kekutyisidzira vatori venhau kana kuda kuvarwisa nekuti pamutemo itori mhirizhonga iyoyo, imhosva huru inoendesa kujeri. Vanhu vakadai vanofanirwa kumhan’arirwa kumapurisa kuti varangwe nemutemo,” vanodaro VaDongozi.